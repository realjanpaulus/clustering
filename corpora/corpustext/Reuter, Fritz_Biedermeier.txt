Is in dat Dörp 'ne Kindelbier, Denn hungert uns' Köster drei Dag', Denn ward so flau tau Sinn em schir, So holl un boll in de Mag'.Hei snappt man grad, hei jappt man grad Un pipt ut dat letzte Lock, Hei ward so dünning as 'ne Mad, Un üm em slackert de Rock.Sin Fru, de seggt: »Na, Vadding, hür! Kumm! Et di doch mal ens satt; Hir steiht en schönes Eijerühr Un süs ok noch dit un noch dat.«»Ih, dat ick doch en Schapskopp wir! Dat süllst du doch weiten nahgrad. Gah du doch mit din Eijerühr, Denn morgen giwwt dat 'ne Brad.«De Köster ward nu slapen gahn Un drömt von Fisch un von Supp, Un ringsüm süht hei Braden stahn, De frett hei in'n Drom all up.De Morgen kümmt, hei swekt man so, Em dragen kum noch sin Knei. Em is so leg, hei weit nich wo, Em is, as wir hei intwei.De Köster wankt tau Kindelbier, Ach Gott doch! wat is em so leg! Hei müßt vergahn vör Weihdag' schir, Wenn hei nu den Braden nich kreg.Up de Strat all rückt de Köster de Stuten, All von Firn is em dat grad, As hei vör de Dör noch steiht dor buten, As rök hei 'ne Kalwerbrad.Oh, wo fängt nu sine Mag' tau jäken Un sin Liw tau knurren an; Knapp mit swacke Stimm kann hei noch spreken: »Gott taum Gruß ok, Vaddermann!«Dat em jo nich geiht wat in de Wicken, Rükt hei in de Käk herin; An den Ruch möt hei sick irst erquicken, Irst 'ne Näs' vull möt dat sin.Hei rükt Supp un Braden, Fisch un Tüften, Oh, wo glücklich hei dor stünn! Bet oll Schultenmutter kümmt un schüfft en Nah de vördelst Stuw' herin.»Süh dor! Na, wo geiht't denn, Vadder Köster?« »Oh, recht gaud, un vel schön Dank!« »Wo? Ji seiht so leg ut«, seggt de Föster, »Vadder Köster, sid Ji krank?«»Krank bün ick just nich, ick heww't Fretfewer; Doch dat sall mi nicks verslahn, Denn ick denk, dat geiht woll wedder äwer, Wenn wi man irst sitten gahn.«Un de Preister fängt nu an tau döpen, Un de Köster steiht un lurt, Fängt sick an de Ärmel up tau ströpen, Denn de Döp tau lang em durt.Endlich kümmt de Häunersupp herinner, Un de Köster mit en Satz Springt nu nah den Disch un röppt: »Na, Kinner! Jeder fix nah sinen Platz.«Un de Köster, de sluckt in de gläugnige Supp Un verbräuht sick binah sine Kehl, Hei kellt sick den tweiten Teller vull up. »Oh, Köster, oh, fret nich tau vel!«Un as nu kamen de Tüften un Fisch, Dunn fängt hei irst orndlich an; Hei schüwwt sick den Staul woll weg von den Disch, Un frett'e sick wedder heran.»Na, Vaddermann Köster, wo geiht di dat hüt? Du beterst di nu woll geswinn?« »Achlat mi man noch en lütt Spirken Respit, Mi ward all ganz anners tau Sinn.«De Köster, de drinkt, un de Köster, de frett Un langt sick ümmer dat Best, Sin Buk, de ward runner un vülliger, bet De Knöp em spring'n von de West.»Na, Vaddermann Köster, nich wohr? Ick frag', Nu büst du woll wedder gesund?« »Ja! Vaddermann Föster, nu löppt mit de Mag' De Katt mi nich weg un de Hund.«Un as nu de Braden herinner ward bröcht, Dunn kümmt ok en Pöttken mit Punsch. »Oh, Köster, hüt hest in den Nettel nich leggt, Hüt geiht di dat allens nah Wunsch.«Hei frett, un hei drinkt, dat dat man so prust, Un packt sick de Afsid noch vull, Un af un an hett hei sick denn mal verpust, Wenn't sick nich recht packen mihr wull.Un so lustig ward de Köster, Un hei ward so kreuzfidel, Un so pust'e, un so blöst'e. »Köster, du fretst hüt tau vel!«Hett hei denn nu düchtig eten, Ward hei doch ok drinken gaud. »Schenk mi mal in, un gaud gemeten, Mi is lustig woll tau Maud.«»Na, wo is dat, Vadder Köster? Nu hest du woll dinen Däg!« »Din Gesundnis, Vadder Föster! Ick bün königlich tau Weg!«Kriggt dat vulle Glas tau faten, Drinkt dat ut up einen Tog. »Dat möt ein den Köster laten, Hei hett en kaptalen Sog.«Nu ward hei en Vivat bringen, Set't up eine Uhr den Haut, Un nu fängt hei an tau singen – Na, dit geiht meindag' nich gaud!Allerlei verfluchte Lieder, De hei noch von früher weit. »Köster, Köster, sing nich wider, Hürst jo tau de Geistlichkeit!«Hei drinkt bet tau'n letzten Druppen, Drinkt sick einen richt'gen Zopp, Bet hei nich mihr weit, ob up en Bein hei steiht, ob up en Kopp.Un de Köster, de tummelt taum Hus' herut, De Häg' is ut, Un krawwelt herüm up de Strat! Hei weit nich, ob rechtsch oder linksch hei geiht Un wo hei steiht. »Oh, wir man 'ne Schufkor parat!«De Köster, de tummelt taum Hus' herut, Föllt up de Snut Un schinn't sick af dat Gesicht. »So geiht dat nich«, seggt'e, »ick möt mi holl'n; Bald wir ick foll'n.« Un durt nich lang', wedder hei liggt.Un hei kümmt nah den Schulten sinen Swinstall 'ran, Dor kloppt hei an. »Gott sei Dank! Tau Hus wir ick nu!« Un de Säg', de nörxt, un de Köster, de seggt: »Ick funn doch t'recht. Nah de Dör lat mi rinne nu, Fru!Lat mi rinne nu, Fru! Na, wat lurt noch dat Wiw? Dat is in dat Liw Ganz gefährlichen rinne mi slahn. Wenn dit länger noch durt, na, denn sett ick mi mal En beten hir dal, Denn mag woll de Weihdag' vergahn.«Un hei set't sick nu dal, woll rin in den Meß, Un täuwt indes. Äwer bald hett hei legen verlang, Un as hei den Meß sick hett muschelt taurecht, Ganz glücklich hei seggt: »So, nu ligg ick tau Bedd, Gott sei Dank!«As de Schult utslapen hett, Makt hei sick up sine Bein, Will de Swin doch mal beseihn, Ob sei noch nich wiren fett.As hei sei von un'n un baben Un von rechtsch un linksch besüht, Ob dat woll taum Slachten Tid, Lopen s' rut em ut den Kaben.Un de olle, grise Säg', De von allen was de grötst, Kümmt denn mit de Wil tauletzt Dorhen, wo de Köster leg.Un dor mullt dat Dirt un wäuhlt, Stött den Köster mit de Snut, Wäuhlt em ut den Meß herut; Un de Köster, de dit fäuhlt,Denkt, hei liggt doch gor tau fri; Meint, dat hei nich taugedeckt Un dat sine Fru em weckt. »Mutter, segg, wat stöttst du mi?«»Gott's ein Dunner! Vaddermann! Wo kümmst du in minen Meß?« Un de Köster, de indeß Sick vermüntert, kickt em an,Makt so'n Ogen as 'ne Ul, Kickt den Meß an un de Säg' Un dat Flag, wo hei dor leg, Un ritt sparwit up dat Mul.»Vadder Schult, lat di bedüden: Böse Geister sünd bereit, Uns, de von de Geistlichkeit, Stets tau foppen un tau brüden.Sett man din Gemäud in Ruh, Vadder, im verrad' mi nich! Segg't man blot den Preister nich Un bileiw' nich mine Fru.« De Leutnant von Karfunkelstein, De kümmt tau Hus, dunn liggt dor ein Inladungskort up sinen Arbeitsdisch. (So würd de Disch gewöhnlich heiten, Wil doran drunken würd un eten Un af un an ok spelt en beten Mit Rechtsch un Linksch; doch dat dürwt keiner weiten.) Kort, up den Disch, dor liggt de Kort, Un as hei s' nimmt un sick besüht, Hadd hei binah vör Ärger rohrt: Dit schöne Middageten De gned'ge Fru von Diamant Was in de ganze Stadt bekannt, Dat sei am besten ded traktieren, Un in 'ne Stun'n süll hei marschieren! Un dortau was – »nein, wie infam!« – De Witwe ok sin Herzendam. Hei hadd so girn hüt bi ehr seten, An ehr Gerichten satt sick eten, Denn heites Hart un hungrig Magen, De seten bi em dicht tausam! – Un't was ok würklich ganz infam! Doch dor helpt nicks, dor helpt kein Klagen, Hei müßt marschieren, dat müßt sin. Hei röppt nu sinen Burßen rin Un seggt em ganz genau Bescheid, Dat hei unmäglich kamen künn. »Weißt du's nun auch?« – »Herr Leutnant, ja!« Un uns' gaud Jochen Päsel geiht. Den Leutnant föllt wat in, hei ritt Dat Finster up un röppt em nah: »Und dann bring gleich das Essen mit.« Un Jochen Päsel kümmt tau'r gned'gen Fru. »Was gibt's, mein Sohn, was bringest du?« »Empfehlung von'n Herrn Leutinant An gned'ge Fru von Diamant, Un was mein gnedigst Leutnant wär, Der kem heut nich zu's Essent her, Denn nach 'ner guten Stunde schon Müßt allens gnedigst abmarschieren, In Woldek wär 'ne Rebellion, Un täten hellschen rebellieren Von wegen einer Holzgeschicht, Un dorüm könnt Herr Leutnant nicht.« »Das ist ja schad, das tut mir leid!« Un Jochen Päsel steiht un steiht Un ward de Feldmütz dörch de Knäwel wringen. Sei fröggt, worüm hei denn nich geiht? »Das Essent«, seggt hei, »süll ich bringen.« Na, sei is denn en lustig Wiw, Dat up en Spaß sick gaud versteiht, Un seggt tau em: »Na, täuw, denn bliw Man noch en Ogenblicking hir.« Un in en blotes Ümseihn wir En groten Korf vull Eten packt Un Jochen Päseln upgesackt. De dröggt denn munter dormit furt.Sin gnedigst Leutnant hett all lurt Un set't sick ganz verdreitlich nedder. »So«, seggt hei, »na, nu giwwt dat wedder Den ew'gen Swins- un Hamelbraden, Ach, bei der Diamant geladen, Bei einem solchen Weib zum Küssen, Und dann von Platen essen müssen!« Doch ward em bald ganz narsch tau Maud'. Dat Eten, dat is würklich gaud, So hett em dat seindag nich smeckt; Un Brad, Pasteten, Is, Konfekt – Un nu noch gor 'ne Buddel Sekt! Dat is en Eten, as sick't hürt, As sick dat för en Leutnant hürt, De in den blassen Dod marschiert Un sick tauletzt noch regaliert. Hei fröggt den Kirl, ob denn bi Platen Villicht 'ne Hochtid utrüst't wir Oder ob hei wedder döpen laten. »Ne«, seggt uns' Jochen, »dat's von ehr.« »Wo«, fröggt de Leutnant, »ist es her?« »Na, von de Fru von Diamant, Ick süll mi dat dor glik jo föddern.« Na, nu denn uns' Herr Leutinant! De ward denn los nu dunnerwedern Up unsen leiwen Jöching Päsel; Up Ihr un Gasch' un Talj tauswören, Hei wir de allergrötste Esel, De up twei Beinen rümmer lep, Un wenn hei't mal taufällig dröp, Dat sei mit Jöching Veihus-Dören Inrönnen deden, Hei, de Herr Leutnant, würd't nich wehren. Indessen ok so'n Leutnantszorn Hett sine Tid, hei towt sick ut, Un as de Leutnant ruhig word'n, Dunn treckt hei sinen Büdel rut Un langt drei Daler d'rut hervör Un nimmt s' un röppt: »Komm hier mal her! Hier sind drei Taler. Siehst du, Esel?« »Wohl, zu Befehl«, seggt Jochen Päsel. »Die nimmst du hier und gehst sogleich Zu dem Konditor Butterteig – Verstehst du mich auch recht, du Esel?« »Befehl, Herr Leutnant«, seggt uns' Päsel. »Da forderst du dir eine Torte, Die schönste, die da ist im Laden, Und trägst sie nach demselben Orte, Wo ich zu Mittag war geladen, Und sagst zur Frau von Diamant, Du wärst als Esel längst bekannt, Sie möge gnädigst dir verzeihn, Und wenn die Tort ihr halb so schmeckte Wie mir die Braten und Konfekte, Die sie so freundlich mir gesandt, So würd's für mich 'ne Wollust sein. Hast nun verstanden, dummer Esel?« »Befehl«, seggt wedder Jochen Päsel.Un Jochen geiht un bringt denn nu Den Kauken tau de gnedige Fru. »Empfehlung von Herrn Leutinant An gned'ge Fru von Diamant ...« »Was bringst du da, mein lieber Sohn?« »Und wär als Esel längst bekannt, Un gned'ge Fru von Diamant ...« »Na, laß nur, laß, ich weiß das schon.« »Und sollten gnädigst doch verzeihn, Un einen Kauken is dadrein, Und sollt for Sie 'ne Wollust sein.« De gned'ge Fru, de lacht denn sihr. »Na, sag dem Herrn Lieutenant, Wenn er erst wäre wieder hier, Dann sprächen wir wohl mal darüber. Und grüß ihn nur, und hier, mein Lieber«, Drückt em en Daler in de Hand Un denkt denn nu, hei sall nu gahn. Doch Jochen, de bliwwt stramm bestahn Un höllt de Hand so vör sick hen Un kickt sick in de Hand herin, As hadd hei nie en Daler seihn. »Was stehst du noch? Was wartest du?« Fröggt em tauletzt de gned'ge Fru, »Nun ist ja allens in der Reih'.« »Ne«, seggt uns' Jochen, »dit 's man ein, De Kauken kost't uns sülwen drei.« Dürt gung taum Melken in den Stall, Dor steiht ehr Schulten-Jöching all Un steiht un lurt, Wo lang't woll durt, Bet sin leiw Schatz, sin Dürten, kümmt Un hei sei in de Armen nimmt.Un Dürten kümmt, un Jochen fött Sei rundting üm: »Wo di dat lett! So rank un rund, So'n roden Mund!« Un drückt en Kuß ehr up de Lippen. »Lat sin, lat sin! Ick möt jo strippen!«Un Jochen treckt sei up den Schot Un küßt ehr Mund un Backen rod. »Lat sin! Lat sin! Hei kümmt herin, De Herr, de kümmt üm dese Tid, Hei jöggt mi weg, wenn hei dat süht.«Un Jochen röppt lütt Hanning tau: »Hir stell di her un paß genau, Ob kümmt ok wer; Un kümmt de Herr, Denn raup uns ok, min lütt Jehann!« Un treckt sin Dürten faster ran.Un Hanning steiht nu an de Dör, Kickt dörch de Dörenritz hervör. »Noch pümmt hei nich, Noch pümmt hei nich, De Herr, de pümmt noch lange nich!« Un Dürt un Jochen küssen sich,Un heww'n einanner in den Arm Un küssen sick ok gor tau warm. »Noch pümmt hei nich, Noch pümmt hei nich, De Herr, de pümmt noch lange nich.« Mit einmal fohrt lütt Hanning t'rügg. »Nu pümmt de Herr! – Hir is'e all!« De Herr steiht midden in den Stall. »je Mudder, 't is woll an de Tid, Dat Fritz sick in de Welt ümsüht. Hei bliwwt süs heil un ganz perdollsch«, Seggt Bur Swart tau sine Ollsch, »Süh, morg'n is Johrmark in de Stadt, Dor künn hei sick denn mal eins wat Versäuken un de Kauh verköpen Un up den Mark en beten rümmer ströpen; Denn Viehsionochnomi un stolzen Dünkel Un ok Kultur der Welt mit mang – Wer De bliwwt en Klas sin Leben lang.« »Mit de drei Ding', dor hest du recht«, Seggt Mutter Swartsch, »dat heww ick ümmer seggt. Doch kik em an. Süh! Viehsionochnomi, de hett'e; Von Mul un Näs' ganz nüdlich lett'e.« »Ih ja! Dat geiht mit de Viehsionochnomi, Hei hett so wat Absonderlichs von mi« – Oll Swart, de hadd ganz brandrod Hor Un kek mit't ein Og ganz verdwas – »Mi dücht, hei glikt mi ganz un gor, Dat heit, as ick noch jünger was. Na, mit den stolzen Dünkel het't kein Il, De ward sick finnen mit de Wil, Wenn hei man irst de Drittel wohrt, De wi för em tausamensport; Doch äwerst mit Kultur der Welt, Dor is't noch leg mit em bestellt, Hei kann noch nich en Spirken sprichen, Versteiht noch gor nicks von den Handel Un von de Kniffen un de Slichen Un führt noch so'n burschen Wandel: D'rüm sall hei hüt herinner in de Stadt, Dormit hei'n beten plitscher ward. – Fritz! Hür, min Sähn, du sallst hüt nah de Stadt Un sallst den Strimer uns verköpen. Doch irstens will ick di noch wat In din Gedächtnis rinner knöpen: Drink di nicks unner dine Huw, Un spuck de Lüd' nich in de Stuw, Wenn di wer grüßt, denn segg 'schön Dank', Un fret di nich in Honnigkauken krank! Putz mit de Fingern nich de Näs', Un gah nich rüm as in den Däs', Un Prügeli gah ut den Weg, De Katt lickt di nich af de Släg. Un 'n beten ok in acht di nimm, Un lop kein lütte Kinner üm, Un lat di nich von jeden brüden Un von den Krabbenwagen äwerführen.« »Ih, Vader, wat hewwt Ji för Not? Ick lat de Botter von dat Brod Mi ganz gewiß nich runner nemen. Doräwer bruk J' Jug nich tau grämen. Ick ward den Strimer woll verköpen, Ji brukt mi gor nicks intauknöpen. Un denn, von wegen't Näsenputzen, Dat brukt Ji gor nich uptaumutzen. Ji denkt woll, Ji allein sid klauk? Irst nem'ck de Fingern, denn den Dauk, Un mit de Släg! Lat sei man kamen! Korl Witt un ick, wi holl'n tausamen.«Hei halt den Strimer ut den Stall, Un as de Reis' nu afgahn sall, Dunn kümmt de Ollsch herunner von den Bähn Un seggt tau em: »Fritz, hür, min Sähn, Stek desen Büdel in de Tasch herin, Dor is en beten Markgeld in, Dat heww ick mi för Speck un Eier sport, Un bring mi mit en beten Snuwtoback, Un mak dorvon man keinen Snack, Dat Vader sick nich dorvör wohrt.« Na, Fritz un Strimer, de gahn furt, Un as sei kamen ut den Urt, Findt sick denn Korl Witt ok in, De ok will in de Stadt herin. »Hür, Fritz«, seggt Korl, »hüt ward't en Lewen! Wo will'n wi in den Honnigkauken freten! Wat hett di Mudder Markgeld gewen?« »Oh, 't is nich vel, 't is man en beten; Un mit den Honnigkauken – ne, dat lat man sin! Denn wenn ick hüt nich recht manierlich bün, De Oll lett mi sindag' nich wedder rin.« »Na, äwer Spickaal!« seggt Korl Witt, »Un dortau Syrupsstuten beten! So'n Spickaal, Fritz, de geiht dormit; Wo will'n wi in den Spickaal freten!« »Dat geiht!« seggt Fritz, »dor hest du recht, Von Spickaal hett de Oll nich seggt!«Sei kamen nu tau Stadt herin. Fritz bliwwt tauirst bi sine Kauh. De Köpers kamen af un tau Un fragen, wat de Pris süll sin. Fritz föddert stracks teihn Daler mihr, As wat de Strimer kosten süll. De Köpers gahn un swigen still. Wenn Strimer doch verköfft irst wir! Dunn kümmt Korl Witt, em aftaulösen, Un hei kann nu herümmer däsen, Hei kann nu gahn, wohen hei will. Irst steiht hei bi 'ne Ördel still Mit eine schöne Mordgeschicht, Wotau en gruglich Lied würd sung'n. De Kirl was hellsch bi Stimm un Lung'n, Un't Wiw, dat sung just ok nich slicht:War einst ein alter Greiser, Woll an die siebzig Jahr; Der Satan tät ihn reizen, Er tät 'ne böse Tat:Das Haus tät er anstecken Bei seinem eignen Sohn. Oh, wie viel Dampf und Schrecken! Und wie viel Dampf und Rauch!Die Magd aus ihrer Kammer Lief wohl zur Tür heraus; Doch oh, entsetzlich Jammer! Die Türe wollt nich auf.Un so gung't noch en Strämel wieder. Na, as hei naug hadd von de Lieder Un as em dat nich mihr gefehl, Besach hei sick den Apen, Born un Kamel. »Ne, kik, de Ap! Wo'st mäglich in de Welt! Wat makt de Minsch doch all för't Geld!« De lütte Ap, dat lütte Dirt, Dat is allein dat Geld all wirt, Un dit geiht all binah ümsünst. De Dire maken ehre Künst. Tauletzt röppt noch ganz lud de Mann: »Will einer von die Herrschaftlichkeiten Noch mal auf das Kamel rum reiten, Der fürcht' sich nich un komm heran! Na, du, mein Sohn«, hir wend't hei sick an Fritzen, »Willst du vielleicht einmal drauf sitzen?« »Je«, seggt uns' Fritz, »je, kann hei mi ok dragen? Denn wull 'ck't woll dauhn, denn wull 'ck't woll wagen.« Na, dat Kamel, dat kümmt un leggt sick dal, Un unser Fritz, de Düwel hal!, De klaspert up dat Dirt herup Un sitt dor baben as 'ne Pupp. De Deutsching, ne! wo geiht dat nett! Un wo dat unsern Fritzen lett! – Nu kümmt de Ap! Nu paßt mal up! De springt ok up't Kamel herup, Un von't Kamel springt hei up Fritzen. »Wat sall dat wesen? Lat de Witzen!« De Ap fängt nu em an tau taren Un em in dat Gesicht tau klaren Un nimmt em von den Kopp de Mütz. »Verfluchtes Ding!« röppt unse Fritz. Je ja, je ja! De Ap, de nimmt s' un smit s' In einen Hümpel Jung's herinner Un fängt nu an em sinen Kopp tau lusen Un in de roden Hor herüm tau plusen, Un dat Kamel, dat löppt nu swinner. Uns' Fritz, de will dat Dings nu packen Un grippt sick hin'n nah sinen Nacken, Rutsch! sitt dat Ding em up de Näs' Un giwwt em dor en baschen Kes', Un wenn hei'n hir nu will beluren, Rutsch! sitt hei wedder acht're Uhren. »Herun mit di un lat din Heweln!« Ratsch, bitt de Ap em up de Knäweln. Hei lus't un plus't, Hei ritt un bitt, Hei nart un tart, Hei wippt un knippt, Un uns' Fritz Swart, De grippt un grippt Bald rechts, bald links, Un ümmer flutscht em weg dat Dings, Em will dat Gripen nich gelingen, Un kann em ok nich von sick bringen. Nu fäng't Kamel gor an tau springen, Un dunn was't mit de Rüteri Von unsen Fritzen ok vörbi. Noch einen Sprung, baff! liggt hei 'runner. Un't was wohrhaftig gor kein Wunner. Wenn jug de Ap hadd in die Fingern beten Un in de Hor jug rümmer reten, Ji hadd't woll ok nich faster seten. – Na gaud! Hei freut sick blot, dat mit den Born Hei nicks tau dauhn noch kriggt, un löppt in bloten Horn, Denn sine schöne Mütz was furt, Un mit 'ne halw geschunn'ne Snut Ut de verfluchte Baud herut. »Dat«, seggt hei, »hett mi schön belurt! Na, För't tweitemal, dor segg ick gaud.« Hei köfft sick nu en nigen Haut Un ward up't Mark herümmer gapen. So kümmt hei endlich nah 'ne Stell, Dor küselt sick 'ne Karessell. Un as hei steiht un kickt dat an, Dunn kümmt nah em en Mann heran, De seggt tau em: »Na, Sähn, wo wir't? Hir steiht just noch en leddig Pird. Du, glöw ick, wardst de Ring' woll drapen.« »Je«, seggt uns' Fritz, »je, hewwt Ji ok en Apen?« »Ih, Gott bewohr! Stig du man up!« Un Fritz stiggt up de höltern Pupp. Tauirst geiht dat so schön un sacht, Dat unse Fritz vör Wäldag lacht, Wil dit vel beter em gefehl As up dat niderträchtige Kamel. Doch as de Sak recht in den Swung'n, Dunn kart de Düwel einen Jung'n Heranner an den Kreis ganz dicht, De snirt't em grad in dat Gesicht, Un ümmer, wenn hei makt en Bogen, Denn snirt't de Jung' em in de Ogen. »Entfahmte Släks, nu heww ick't satt! Lettst du mi, Slüngel, nich in Rauh!« De Bengel, de snirt't ümmer tau Un snirt't em as 'ne Katt so natt. »Na«, seggt hei, as hei runner steg Un as de Jung' taum Düwel was, »Hüt geiht mi allens schön verdwas! Nu fehlt man blot, ick kreg noch Släg Un kreg den Strimer nich verköfft, Denn hadd ick makt en gaud Geschäft. Ih! wat sall ick mi hir noch argern? Ne! Leiwerst gah'ck nah Bäcker Bargern.« Hei köfft sick nu en schönen Aal Un set't sick bi den Bäcker dal Un lett sick 'n Pegel Bramwin geben Un fängt nu lustig an tau lewen, Un as hei drunken hadd en lütten, Dunn gung hei hen nah Korl Witten. »Na, Korl, wo steiht't, hest all verköfft?« »Ick mag ok jo! Bi de oll Klatsch Ward mi de Tid all lang nahgraden, De ganze Handel geiht verdwatsch!« »Na, hett di einer denn wat baden?« »Ih, Gott bewohr! Wer ward En Stein üm'n Hals un denn versöpen! Dat wir dat Best för't olle Veih, Dor kemen woll en twei un drei, De deden nah den Pris mi fragen, Doch keiner wull den Handel wagen.« »Je, hür mal, Brauder«, seggt uns' Fritz, »Verköpen möt ick s' ahn Perdon, Verköpen möt'ck s'«, röppt hei in Hitz, »Ick krig tau Hus süs Hunnenlohn!«Un as sei noch doräwer reden, Dunn kümmt en Jud herannetreden. Up sinen Puckel hadd hei'n Packen Un einen Kasten up den Nacken, Dorinner lag so allerhand: Pitschaften, Brillen, gräunen Band, Sneebarger Snuwtoback un blanke Knöp. »Nu?« seggt hei, »nu? Wüll'n Sie verkaufen denn die Kuh?« »Wat willst mi geben, wenn'ck s' verköp?« Fröggt Fritz. – »Wie haißt? Das olle Dirt? Wie kann ich machen drauf en Schmuh, Wenn's morgen früh mir ist krepiert?« »So licht geiht ehr nich ut de Aten. Ick will s' di ok för fiwuntwintig laten.« »Ai waih geschrie'n! Wos denken Sie? 's sein schlechte Szaiten for die Küh. Wenn ich de zwanzig Toler nu bezohl, Wo bleibt denn da mein Rebbes wohl?« »Ick heww«, seggt Fritz, »verstah mi recht, Ick heww von fiwuntwintig seggt.« »Wie haißt? Mit so'ne junge Lüd, mit so'ne heft'ge, Wie süll ich machen da Geschäftche? – Ick will Se segg'n wat in Vertrugen; Un wenn ick segg Se wat, drup kän'n Se Hüser bugen. Mi dücht, ick süll Se kenn'n? – Wil Will ick versünn'gen mi an Fru un Kind Un will Se gewen twintig Daler K'rant, Nu schlagen S' in! Dor is de Hand!« As hei so redt, dunn kümmt en annern Jud heran, De treckt em an den Rock un stött em an Un seggt tau em: »Nu, Schmulche, halt mal still, Ich will mer kofen erscht 'ne Brill.« Un dormit söcht hei sick 'ne Brill herut Un paßt sei sick up sine Snut. So'n richt'gen Näsenklemmer wir't Un paßt, as wenn sei tau de Snut hadd hürt, Un sößteihn Gröschen süll sei kosten. Hei handelt irst noch üm den Posten, Un as hei sei för'n halwen Daler kriggt, Dunn sett hei sick dat Dings in dat Gesicht, Seggt dunn: »Adjüs!« un geiht de Strat hendal. »Ick dauh't«, seggt sachten Fritz tau Korl Witten, »Wat sall ick länger mit dat Dirt noch sitten? Ick lat s' em för den Pris, de Düwel hal! – Na, hür mal, Jud«, seggt hei dann lud, »Denn treck mal dinen Büdel 'rut; Min olle Strimer is verköfft.« »Mein Gott, wie hastig! Das Geschäft«, Seggt nu de Jud, »is noch in vullen Gang, Sünd wir aach handelsains, so is doch lang Noch nicht die Zahlung festgestellt. Ich hob kain bores Geld, Se müssen sich bequemen Un müssen vor den Pris sich Woren von mir nemen.« »Nu, dit wir nett!« seggt Fritz, »nich wohr? Du meinst, ick süll am En'n noch gor Mit Brillen un mit gräunen Band Herüm hausieren in dat Land?« »Je, Fritz, ick ded't«, seggt Korl Witt, »Bringst du den Strimer wedder mit Un is de Handel di nich glückt, De Oll ward heil un ganz verrückt.« »Je, Korl, ick bidd di doch üm Moses willen, Wat säl wi woll mit all de Brillen?« »Ih, dat is so gefährlich nich. Ick ded't gewiß, denn hadd'ck doch wat. De meisten kannst du sicherlich Hir glik verköpen in de Stadt, Un ein, de legg man glik taurügg, Uns' olle Smädfru köfft sei sich.« »Ih, Korl, ih, gah doch mit din Brillen! Wat wi woll mit de Dinger süllen?« »Je, Fritz, ick ded't, wat kann dat schaden? Du hest doch sülwsten hürt, dat em de anner För't Stück en halwen Daler baden. Na, denn dücht mi, denn kann'e Doch gor nicks an verluren warden. Ick let en föftig Stück mi gewen, Denn hadd'st du grad din fiwuntwintig. Un denn dat anner? Na, dat find't sick!« »Je, Korl, ick heww doch mine Grillen. Recht hest du, dat's gewiß, Doch süh, mi dücht, dat is Doch gor tau wunnerlich! 'ne Kauh för föftig Brillen!« »Je nu, 'ne Kauh! De süppt un frett, So as du kümmst dormit nah Hus; De Brillen warden in den Kuffert set't Un freten di ok nich 'ne Lus.« »Dor hest du wedder recht, dat Fauder is uns knapp, De Brillen sett wi in dat Schapp. – Na, Jud! Dat ick den Handel slut, Krig mal en föftig Stück herut.« De Jud, de makt noch irst Sperenzen, Dat dat tau vel an Brillen wir; Doch Korl, de deiht den Juden stenzen, Un endlich is de Handel glatt un schir. De Jud giwwt Fritzen föftig von de Brillen Un för sin Moder noch drei Pack Von den Sneebarger Snuwtoback, Un denn möt hei ehr noch tau Willen Drei Buddel Rodwin Winkop gewen.»Nu will'n wi mal ens lustig lewen, Nu will'n wi drinken!« seggt Korl Witt, As hei in't Wirtshus mit de annern So bi de Rodwinbuddel sitt, »Un nahsten will w' en beten rümmer wannern.« Doch Fritz, de hett so sine Grillen, Hei denkt noch ümmer an die Brillen Un an dat olle Beist von Klatsch, Sin Handel dünkt em 'n beten dwatsch. »Kumm, Brauder Fritz, kumm, lat de Grillen! Dat lat man sin, lat em man gahn! De Dinger kän'n in Pris upslahn, De Dinger känen hellschen stigen, Du kannst för't Stück en Daler krigen.« Un unse Fritz, de glöwt dit Läuschen Un lett sick richtig ok begäuschen Un drinkt sick einen unn're Huw. De Jud, de drückt sick sachten ut de Stuw Un leddt mit sinen Strimer furt. Un as dat noch en beten durt, Dunn heww'n de Bengels ok de Buddel ut Un gahn all beid nu nah de Strat herut. Sei gahn nu rüm in ehren Däs' Un warden nu, sei will'n sick ok wat tügen, Ein jeder eine Brill herute krigen, De setten sei up ehre Näs' Un lopen hir en Baudenstaken üm, Dor lopen s' in de Pött herin, Un nahsten hadd dat keiner dahn, Doch wil't binah nu düster all, So will'n sei ok taum Danzen gahn. Sei kamen nah en Schausterball, Dor was dat denn gefährlich fin: En jede Dirn, de heit Mamsell, Un wer dor tüschen mang wull sin, De mellt sick bi den Oltgesell. Dit was uns' Bengels nich bekannt, Sei dachten so, dat wir man so as ümmer, Sei langten beid 'ne Dam sick von de Wand Un swenkten sei en pormal rümmer. Un Fritzen müßt dat nu passier'n, Dat hei den Oltgesellen sin Likdürn Mit sine olle Klorrhack drop. Na, dat kunn de nu nich verdragen Un ward em acht're Uhren slagen, Un as Ein slog den Haut em äwer sine Ogen, Un twei, de kregen em un togen Em buten nah den Vörbähn rut, Hir garwten s' em denn orndlich ut Un smeten em de Trepp herun. Un as hei unnen wedder stunn, Dunn kregen s' em, de gor nich weit, Wo em geschüht, in't Gnick tau faten Un smeten rut em up de Straten, Ganz »in der schnellesten Geschwindigkeit«. Ja würklich, in en wohren Sus' Flog hei herute ut den Hus'.»Wo, Düwel, ne! Wo geiht mi dit? Korl! – Korl! Hürst du nich?« seggt Fritz, »Korl Witt! Korl! Hürst du nich? So antwurt doch!« »Wat schrigst du so? Hir ligg ick as 'ne Pogg, Hir rechtsch von di, hir in de Pütt, Ick flog jo tau Gesellschaft mit.« »Wo Dunner möt uns dit hir gahn! So glupsch un so liktau tau slahn!« »Ih, dat«, seggt Korl, »dat lat man unnerwegen, De Släg, de heww'n w' nu einmal kregen. Wat west is, Brauder, dat is west, Wenn du man noch din Brillen hest.« »Gott's Dunner!« röppt uns' Fritz un grippt nu rasch In Hast nah sine Kitteltasch, »Ja, Brauder, ja! De sünd noch hir.« »Na, denn is't gaud! Wat willst du mihr? Lat nu man sin, dat anner ward sick finnen, De Släg, de ward wi woll verwinnen; De Puckel kümmt woll in de Reih', Wenn man de Brillen nich intwei. Un, Fritz, nu will'ck di mal wat seggen, Nu will'n wi wedder nah den Bäcker gahn Un uns noch mal vör Anker leggen; Mi is't gefährlich in dat Liw rin slahn, Mi is doch justement tau Sinn, Ne! grad, as wenn ick rädert bün.« »Je ja, je ja! Wat seggst von mi? Du wirst doch man Bihaspel blot; Mi güll de ganze Prügeli, Ick kreg de ganze Swerenot! Mi heww'n sei niderträchtig drapen; Un denn vörhen noch mit den Apen!« Sei gahn nu nah den Bäcker rin. »Na, segg mal, Korl, wat sall't nu sin? Ick heww hir noch so'n olle Kräten Von Modern in de Westentaschen; Ick glöw, 't is gaud, wenn wi en beten Den Puckel uns mit Rodwin waschen. Doch mit den roden ded'n w' uns all vertüren, Wi will'n den witten mal probieren.« Na, dat geschüht, sei drinken en por Buddeln Mit Zucker von den Franschen ut Un faten sick nu unner'n Arm un tuddeln Ganz selig ut dat Wirtshus rut. Tauirst geiht dat noch tämlich gaud, En beten scheif sitt woll de Haut, Sei slagen woll tauwilen Rad, Doch kam'n sei glücklich ut de Stadt Un kam'n ok in den richt'gen Weg herin, Blot dat sei in en Graben rinner löpen Un sick binah dorin versöpen Un, wo en Bom in'n Weg ehr stünn, Dat sei em ümmer richtig dröpen. »Hür, Brauder«, seggt Korl Witt, »wenn nu de Oltgesell Hir vör mi stünn up dese Stell ...!« »Ja, Brauder«, seggt Fritz Swart, »un wenn Hir up de Landstrat nu süll drapen ...!« »Wo wull'n wi sei kalaschen!« »Dat süll man just so flaschen! Von desen Win will wi uns ümmer köpen.« »Ne, Brauder Fritz, de rod fött bet.« »De witt is Baas, wat gelt de Wedd?« »Vier Gröschen will ick woll an wagen, Hir is min Hand un ick gewinn. Von unnen up möst du jo slagen, Süs sleihst du't nah de Ir herin.« So snackten sei un torkelten dörch dick un dünn Tausamen nu den Weg entlang. Fritz Swart, de würd nu gor tau krank; Em würd so wabbelig tau Sinn, In sinen Buk, dor güng dat gruglig her: De Rod- un Wittwin kregen sick dat Striden, De ein, de wull den annern dor nich liden Un wull em smiten ut de Dör, So as hei sülwsten von den Oltgesellen Taum Dings herute smeten was. De Win, de kreg sick irst dat Schellen, Sei kemen beid sick hellischen verdwas, Un wohrt nich lang', dunn kregen s' sick dat Slagen; De Wittwin kreg den Rodwin bi den Kragen Un smet em richtig ut de Dör. »Korl Witt!« röppt Fritz, »kik hir mal her! Ick, Brauder, heww de Wedd gewunnen; De witt is Herr, de rod liggt unnen; Kik hir man blot up mine West. De Wittwin, Korl, is doch de best.« Na, Korl wull dat tauirst nich glöwen, Doch müßt hei sick gefangen gewen, As hei irst de Bescherung sach. Sei gung'n nu wedder furt en Flag, Un Fritzen drömt von'n nattes Johr. Hei dacht so, wat sin Vader woll Tau sinen Brillenhandel säd. »Korl«, seggt hei, »weißt d'! Ick glöw, de Oll, De makt hüt abend grot Ravasch, Nu, Brauder, hür up mine Bed Un kumm mit rin, allein heww ick kein Krasch, So fürcht't ick mi noch ni in minen Lewen, Kumm du mit rin un segg em ok den Grund!« »Ih, wat!« seggt Korl, »süh, Murrjahn müßt sick gewen, Un Murrjahn was en ollen Hund. Denn ward de Oll sick ok woll schicken möten, Du möst man vör den Kopp em stöten. Du möst man an tau räsonieren fangen, Dann sallst mal seihn, denn ward em bangen. Un wenn dat all nich helpen will, Denn raup du man de Ollsch tau Hülp, De set't em doch tauletzt 'ne Brill Up sine olle, dicke Stülp.« Un as hei desen Rat em gaww, Dunn peikt Korl Witt ganz sachten af.Na, Fritz kümmt rin. »Gu'n Abend, Vader!« »Wo Düwel, Jung', wo sühst du ut? Letst du di in de Stadt tau Ader? Jung', hett viellicht di blött de Snut?« »Ne, Vader, ne! Dat heww'n Ji doch nich drapen: Dat dicke Og is von den Oltgesell, Dat an de Näs' is von den Apen, Un dat ick kläternatt, is von dat Karessell, Un wat Ji up min West hir seiht un wat Binah as idel Blaud süht ut, Dat is kein Blaud, dat is man, dat De Witt den Roden smet herut.« »Wat sall de Oltgesell? Wat sall de Ap? Wat sall de Witt und Rod? Du Schap? Von all dat, wat du seggst, geföllt Mi nich en Wurd! Is dat Kultur der Welt? Heww ick »Ih, Vader«, seggt de Jung un drückt De Schachteln mit den Snuwtoback Sin Moder in de Hand herin, »Ih, Vader, makt doch nich en Snack, Dat is vörbi, lat't dat man sin.« »Sick dor mit Takel rüm tau slahn! – Wo is't denn mit den Handel gahn?« »Wo? Mit den Handel? Meint Ji mit de Kauh? Ih, dat güng ganz natürlich tau.« »Wat hest du vör de Kauh denn kregen?« »Kregen? – Na, seggt doch, Vader, mal von wegen Jug Ogen, warden de all swack? Seggt, kän'n Ji dichting bi noch seihn?« Un dorbi pedd't hei Modern up de Bein, Un Moder, de den Snuwtoback All heimlich in de Eck probiert Un spört, dat dat wat Gaudes was, De markt denn glik, dat Fritzen wat passiert, Un mengt sick nu herinner in den Snak. »Ih, Gott bewohr, hei kickt verdwas Un kickt nich äwer sinen Meß, Hei is en ollen blinnen Heß.« »Na, Vader, ick heww hir Jug bröcht 'ne Brill, So schön, as sei tau krigen was. Nu paßt mal up, un holl't mal still Un kikt mal nipping dörch dat Glas!« Hei paßt un paßt, dat Ding, dat will nich hacken, Den Oll'n sin Näs' sitt mang de Backen Un was so dick un was so lütt, So dat de Brill stets runner glitt. Fritz halt 'ne anner ut de Tasch herut. »So, Vader, nu holl't her de Snut, Nu will wi des' mal upprobieren, De ward woll passen ganz genau.« »Jung'«, säd de Oll, »kannst du nich hüren? Ick frag, wat kregst du vör de Kauh?« Doch Fritz, de lett sick gor nich stüren, Hei halt de drüdd, hei halt de virt', De warden ok em upprobiert, Doch up den Ollen sinen lütten, Vergrützten Däwk dor wull kein sitten. Un wil hei en Dwaskiker was, Kek hei mit't eine Og stets äwer't Brillenglas. »Jung'«, seggt hei arg, »lat mi in Rauh, Un segg, wat kregst du för de Kauh?« Doch Fritz probiert noch ümmer tau Un paßt em up de föftig Stück, Doch sitt nich ein recht up den Schick; Un as hei hett dat Stück utäuwt, Dunn seggt hei trurig un bedräuwt: »Ne! Vader, ne! Dit is verge's, Ji hewwt för Brillen keine Näs'!« »Jung'«, säd de Oll un kreg den Jung'n tau faten, »Meinst du, ick sall mi brüden laten? Wat sall dat mit de Brillen heiten? Wat kregst du för de Kauh? Dat will ick weiten! Willst du mi glik de Wohrheit seggen? Sünst lat ick di Kranzhäster scheiten!« Nu ward sick Mudder twischen leggen. »Wat hett dat lütte Kind di dahn?« (Fritz was so'n Slaps von twintig Johr.) »Willst du mi hir den Jungen slahn? Dat süll noch fehlen! Gott bewohr!« »Jung', antwurt! Oder ick slah tau, Un segg, wat kregst du för de Kauh?« »Ach, Vader, wenn Ji't weiten willen, Ick kreg för Strimern all de Brillen.« »De Brillen? Wat?« seggt Vader Swart Un denkt, de Jung', de hett em nart, Un lett em los un kikt em an, »Dor trett ein'n jo de Ahnmacht an! Man müggt sick all de Hor utriten Un sine eigne Näs' afbiten; Ick bidd jug doch üm Gottes willen – Min schöne Strimer för de Brillen!« »Ih, Vader, swig doch!« seggt de Ollsch Un schüwwt sick twischen em un Fritzen, »Wat willst du di dorbi verhitzen? Blot di 'ne Freud tau maken, hett hei't dahn. Un du willst mi dat Kind hir slahn? kann hei dorför, dat s' em bedrogen? Wat geihst nich sülwst hen, olle Nusseljochen?« »Holt't Mul mit dinen dwatschen Snack, Süs kam'ck di sülwst noch up dat Dack!« »So? Seiht! – Ih, dat wir schön! Mi un dat Kind, dat wullst du slagen? – Swig reining still, rohr nich, min Sähn! – Ick will di up min ollen Dagen Noch gaud naug wisen, wat 'ne Hark. Entfahmte Voßkopp! Slah mal tau! Irst schickst du dat unmünn'ge Kind tau Mark, Dat hei verhandeln sall de Kauh, Un wenn hei di denn is tau Willen Un bringt en föftig schöne Brillen För de oll Klatsch, denn makst du uns Spermang? Kumm her, du nakte Kirl! Kumm ran! Du Jammerlappen wullst mi slagen, Den ick ded in min jungen Dagen Oft mit en rugen Hanschen jagen? Wat kann dat Kind dorvör, du olle Strick, Dat dine Näs' hett keinen Schick? Segg, kann dat Kind dorvör, dat di de Brillen Up dine dicke Snut nich sitten willen? Un dorvör willst du slagen mi dat Gör Un makst so'n grugliches Gewes'?« »Ja, Vader, wat kann ick dorvör, Dat Ji för Brillen keine Näs'?« »Na«, seggt oll Swart, »na, dit's doch stark! As wenn ick schüllig an den Handel wir. Ick schick em blot hen nah den Mark, Dat hei Kultur der Welt dor lihr, Un hei bringt mi taurügg en Hümpel Brillen!« »Ih, Vader«, seggt de Ollsch, »wat di inföllt! Wat nennst du denn Kultur der Welt? Kik blot mal unsen Preister an, Dat is gewiß en finen Mann Un hett Kultur der Welt, so vel hei will, Geiht Un unsen Eddelmann sin olle Swester, Uns' Amtsverwalter, sülwst uns' Köster, Kort all'ns, wat wat bedüden will, Dat dröggt jetzunder ok 'ne Brill, Un allens, wat för vörnem gelt, Geiht mit 'ne Brill stolz upgemutert.« »Ja, Vader, üm Kultur der Welt Heww ick de Brillen för Jug schutert.« Oll Swart, de kratzt sick in den Kopp; Em is binah tau Maud, as ob Sei em taum Naren hewwen deden. »Na, Vader«, seggt de Ollsch, »büst nu taufreden? Is nu nich allens will un woll?« »Dat kann ick just nich seggen«, seggt de Oll, De Sak is uter allen Spaß; De Dinger sünd mi gor nich mal tau Paß. Taufreden? – Ne! Dat ick nich wüßt. Taufreden? – Ne! Denn müßt ick leigen! Hei hadd mi ok de Näs' mitbringen müßt, De em de Brillenjud ded dreigen.« In Dütschland gaw't mal eins 'ne snaksche Tid, Binah so snurrig as wi hüt, As sei mal up de Demagogen As sünst up Vöß un Hasen jogen. En jeder, de en Snurrbort drog Un sick 'ne wide Büx antog, En Ziegenhainer in de Hand Un üm de Mütz en bunten Rand, Un drog en beten länger Hor, Dat was en Sand. Un de en Posten hadd as Aktuor, Durschriwer, Amtsprotokollist, De glöw't, dat hei d'ran glöwen müßt, Dat em dat Metz stünn an de Kehl, Dat s' em vör allen up den Kiker hadden Un dat hei up besonderen Befehl Von de geheime Oberdemagogenkumpani Ganz in de Still süll afmurkst warden, Un höll sick vör en Kotzebue. De Herrn, de wull'n ehr Hut sick wohren Un grepen allens up mit langen Horen, Mit Ziegenhainer un mit bunte Mützen, Mit Snurrbort un mit wide Büxen, Un hadd'n s' so'n armen Burßen fat't, Denn würd hei glik von wegen »den Conat Zum konstatierten Hochverrat« In't irste beste Lock herinne spunnt, Glikvel, ob fucht un ungesund. Na, männigein, de kamm dor up den Hund, Un männigein gung ok koppheister.Tau Trippnitz ok de Herr Burmeister – Des' nich, dat ded de anner wesen – Hadd vel von Demagogen lesen Un höll de Näs' hoch in de Luft Un snüffelt Demagogen-Duft Un seggt to sinen Kniper: »Kneifer, Ihm fehlt der patriotsche Eifer. In jeder kleinen Stadt hat man schon einen Von den verdammten Demagogen, Soviel ich weiß, ins Trockene gezogen, Und wir in Trippnitz haben keinen! Das darf nicht sein, es muß der Staat Sehn, daß der hies'ge Magistrat, So gut wie einer, einen hat, Und darum, Kneifer, greif Er einen!« De Kniper geiht un snüffelt ok, Un nah 'ne Stunn kümmt hei taurügg. »Herr«, seggt hei, »bi den Gastwirt Smok, Dor sitzt so'n Demagenerich.« »Hat er en Bart?« – »Ja, Herr, den hätt er, Un as en wahr'n Brandstifter lett er.« »Sein Haar?« – »Bis auf die Schultern run.« »Ja, ja, ich hoff, das ist woll einer! Wie war es mit dem Ziegenhainer?« »Ja, Herr, ich glau, sein Stock, der stunn Woll in der Eck; er hätt da keinen.« »Wie war die Hos an seinen Beinen? Hier, Kneifer, richtig aufgepaßt! Denn an der Beinbekleidung können Wir seine Art am sichersten erkennen.« »Je, swarzen Samtmanschester was't As Ratsherr Schulten seine Sünndagsjack, Un weit as en Sößschäpelssack, Un'n Metz hätt er all in der Hand.« »Natürlich, ja! Das ist so'n zweiter Sand! So ziehn sie aus von Land zu Land Auf den Befehl von dem geheimen Orden, Die Fürstendiener zu ermorden. Auf, Kneifer, auf! Nun, Kneifer, greif Er Mir schnell den Kerl! Nehm Er den Scherenschleifer Und den Gesellen von dem Nagelschmidt Sich als Sukkurs für alle Fälle mit, Und bring' Er mir den Burschen ran!«De Kniper geiht, un nah 'ne Virtelstun'n Bringt hei den Kirl. Von baben bet nah unn'n Kickt de Burmeister nu den Burßen an, As so'n Burmeister kiken kann, Un kümmt em gliksten hellsch verdwas. »Sie sind«, seggt hei, »ein Demagog. Heraus, mein Herr, mit Ihrem Paß!« De Frömd, de antwurt't nich un tog Den Paß herut un gaww em den'n. De Herr Burmeister kickt herin. »Hieraus sind Sie nicht zu erkenn'n, Signalement tut gar nicht passen; Ihr großer Bart steht nicht darin.« »Den hab ich später wachsen lassen.« »Nu kik den Kirl!« seggt Kniper Kneifer, »Höllt Hei sin Mul nich, ward'ck Em rute lüchten.« »Halt, Kneifer, zähm' Er seinen Eifer! Rausschmeißen hört zu Sie, Herr, Sie sind ein Demagog, Sie sind«, un nam de Fust un slog Eins up den Disch, »ein zweiter Sand!« »Erlauben Sie, ein reisender Kommis Und bin hier in der Stadt bekannt.« »Nicht räsoniert! Herr, schweigen Sie!« »Ick lat Sei süs«, seggt Kniper Kneifer, »Wenn Sei noch mal dat Mul upriten, Von'n Herrn Burmeister rute smiten.« »Still, Kneifer! Geh Er raus und greif Er Uns mal so'n Burschen von Barbierer.« De Kniper bringt so'n Burßen ran. »Komm Er mal her, mein lieber Mann, Nehm Er den Menschen mal, un schmier Er Mit Seif' ihn ein, und dann rasier Er Mir mal ganz kahl den Volksverführer!« De wehrt sick denn nu, wat hei kann, Dat helpt em nicks, De Kniper kriggt em bi de Büx, De Schirensliper Helpt den Kniper, De olle Nagelsmidtsgesell, De höllt em wiß up sine Stell, Un swutsch! un swutsch! Smitt em de Bengel von Barbutsch Den Sepschum rinne in't Gesicht, Un rutsch! un rutsch! Herunne flüggt Up eine ganz behenne Ort De schöne Demagogenbort.Kum is hei runn, dunn stört't herin De Kopmann Lisch: »Herr Gott, ick bün Doch woll hir all tau späd nich kamen?« Un as hei't süht, sleiht hei de Hän'n tausamen. »Herr«, seggt hei, »Herr, was machen Sie? Was machen Sie in Himmels Namen? Dies ist ein reisender Kommis Aus Stralsund, Joseph Dünnbier heißt er, Ein Mann, grad' wie ein Lamm so zahm, Dem machen Sie hier solchen Blam! Was machen Sie, Herr Bürgermeister?« Un Joseph Dünnbier steiht nu dor, Wäult mit de Hand in't lange Hor: »Na, Rache«, seggt hei, »schwör ich dir! Ich schwör's, ich, Joseph Dünnebier!« Un geiht herute ut de Dör, Un Kopmann Lisch geiht achter her, Un achter den'n geiht de Barbier, De Smidtgesell un denn de Schirensliper.De Herr Burmeister kickt den Kniper, De Kniper den Burmeister an. »Herr, dit was woll kein Demagog. Dat schint, dit was en Handelsmann.« »Ja, Kneifer«, seggt sin Herr un tog Vir Gröschen ut de Westentasch, »Er war in diesem Fall zu rasch; Nach diesem, Kneifer, sei Er schlau!« »Kein Bom föllt up den irsten Hau«, Seggt em de Kniper, »täuwen S' man, Ick slep Sei bald en annern ran.« »Nein, Kneifer, hört Er? Greif Er keinen, Ich hab die Demagogen dick«, Un giwwt em dat Virgröschenstück, »Da, lieber Kneifer, pfeif Er einen! Red Er im Publikum nicht d'rüber, Wir haben sonst Verdruß, mein Lieber!«Na, dat is gaud; de Tid vergeiht, Bet Wihnacht vör de Dören steiht, Dunn kümmt en Breiw mit de Stralsunder Post, De an fiw Daler Vörschuß kost't, Denn eine Schachtel is dorbi, Un Breiw un Schachtel sünd nich fri. De Herr Burmeister, de is ut, Un Fru Burmeistern seggt tau sich: »Das ist gewiß der neue Hut, Den mein lieb Männing hat für mich Zu Weihnacht in Stralsund bestellt, Den löse ich natürlich ein. Hier, lieber Freund, hier ist das Geld. – Was wird das für ein Jubel sein! Wie wird mein liebes Männing lachen! Wie wird er auf die Augen reißen! Denn ich will mir das Späßchen machen Und das Geschenk, für mich bestimmt, Heut abend ihm zum Julklapp schmeißen.«Na, as de Herr Burmeister kümmt, Dunn ward'n de Dannenböm anstickt, De Julklapps warden rinne smeten Un warden ein taum annern schickt Un de Verpackung runne reten; Un allens steiht un lacht un kickt, Un allens is so wollgemaud. Dunn kümmt de Schachtel mit den Haut: »Dem Herren Bürgermeister Z.« Un lachten s' irst, denn lachten s' nu irst recht, Denn sine leiwe Fru, de hett De annern von den Spaß all seggt. De Herr Burmeister nimmt de Schachtel Un is so lustig as 'ne Wachtel Un böhrt s' tau Höchten: »Wie mich deucht, Ist dies Geschenk ein wenig leicht; Da ist am Ende gar nichts drin. Wer sollt, ich ahn es nicht von weitem, 'ne Überraschung mir bereiten?« Ja, raupen s' all, dor wir wat in! De Herr Burmeister lös't den Band Un makt noch Witze allerhand. As allens üm em rümmer stunn Un as hei böhrt den Deckel run, Dunn würd hei wider nicks gewohr As luter Hor un Hor un Hor, Un sine leiwe Fru, de stünn Dor liksterwelt as Botter an de Sünn, De nige Haut was in de Wicken. Doch Herr Burmeister freut sick sihr. »Mein liebes Kind, dies dank ich dir, Dies ist wohl eine von den neu'n Perücken, Den Gummi-Elastiks, mein Kind, Die mir so angepriesen sind? – Nein, nein! Dies ist ja keine P'rücke! Dies sind ja lauter kleine Stücke!« Un langt herin un halt s' hervör: Wohrhaftig, ja,'t sünd lute Bör Von allerlei verflucht Kalüren; Weck brun, weck swart, weck vossig wiren, Un all von 'ne verschiedne Ort: Dor was en richt'gen Judenbort, En Knebelbort von so'n Majuren, En Backenbort bet acht're Uhren, En Leutnantsbort, as Dunen zort, En Snurrwichs un en Wallenstein, Ok Proppentrecker sünd tau seihn; Un ok en Breiw, de liggt dorbi:»Geehrter Herr! Entschuldigen Sie, Wenn ich mit dieser Zuschrift Sie beschwere. Bei meinem letzten Aufenthalt In Ihrer Stadt ward mir im Polizei-Verhöre Der Bart geschoren mit Gewalt. Da Sie an meinen Einspruch sich nicht kehrten Und, was ich einwandt', schlugen in den Wind, So schloß ich d'raus, daß Sie ein Freund von Bärten, Vielleicht gar Sammler deren sind. Im hies'gen heilgen Christ-Verein, Gestiftet, kleine Kinder zu erfreu'n, Kam auch die Red' auf Euer Wohlgeboren Und wie Sie freundlichst mich geschoren Und ob Sie wegen Ihrer Kindereien Den Kindern etwa zuzuzählen seien. Man gab dies zu und sagte, es gehörte Sich so, daß ich dem lieben Kinde, Das mir den Bart einst runter Zum frohen Weihnachts-Angebinde, Wenn ich mich revanchieren wollte, Auch Bärte heut Das tu ich denn hiemit Und bitt, Zugleich den Nagelschmidt, Den braven Scherenschleifer, Vor all'n jedoch den Kniper Kneifer Zu grüßen, Wertester, von mir. Stralsund – ergebenst Dünnebier.Wenn Sie sich mal das Späßchen machen sollten Und eine oder andre Art Von diesen Bärten selber tragen wollten, Zum Beispiel mal den Demagogenbart, So nehmen Sie ein wenig Kleister ...« »Verfluchte Kirl!« röppt de Burmeister Un ritt den Breiw in dusend Stücken, »Kümmst du mi hir mal wedder her! Lettst du di hir mal wedder blicken!« Un rönnt herute ut de Dör.Dit Stückchen wir nu woll tau En'n, Un kein hadd dorvon wat erfohren, Wenn nich de Düwel sine Hän'n Hadd allentwegen mang. – Nah ein'gen Johren Kam nah uns' Stadt 'ne Kummischon, Dat sei dor mal eins revidiert, »Weil leider dorten öfter schon Unregelmäßigkeiten sei'n passiert Und Fehler in der Rechnung sei'n entdeckt« – In Preußen segg'n s' dortau »Konfekt«. Na, dese Kummischon, de fünn In de Stadtreknung ok en Posten: »Für eine Schachtel an Postvorschußkosten, Wo die verdammten Bärte waren drin, Fünf Taler.« – »Ih, wat süll dat sin? Raupt Kniper Kneifern mal herin!« De ward nu kräftig inquiriert, Un dese Bösewicht, de wir't, De het't vertellt; so 's't rute kamen. Un unse Kummischon, de sleit De Hän'n un Arm un Bein tausamen. »Nu bidd ick jug in Gottes Namen, Wat all' in so'n Stadtreknung steiht!« Majur von Voß tau Grabowhäw' Hadd mal 'n Hollänner bi sin Käuh, De sihr dat Solospill bedrew. De Mann was süs nich tau verachten Un was ok idel gaud bi't Veih; Doch as hei wull von Frischen pachten Un dorüm kamm taum Herrn Majuren, Dunn seggt de Herr Majur: »Bollhagen«, Seggt hei, »de groten Fragen, De Solos un de Mataduren, De hewwen männigeinen all Bet up dat blanke Hemd uttagen. Wenn ick Sei wedder nemen sall, Denn möten S' mi dat fast verspreken, Dat S' mit dat Solospill afbreken.« Bollhagen, de versprekt ok fast; Doch knapp nah drei, vier Wochen was't, Dunn gung dat wedder: »Solo klür, Drei Matadur un denn de Irsten!«Dat argert den Majuren sihr, Doch wat em argert noch am mihrsten, Dat was, dat hei tau weiten kreg, Dat sick sin leiw Bollhagen ümmer Mit Korten in de Tasch rüm drög. »Ne«, seggt de Herr Majur tau sick, »Bollhagen, ne, so geiht dat nich! Na, äwerst marken sall hei't doch, Dat ick em up de Sprüngen bün«, Un geiht dorbi in't Veihhus rin, Kickt up de Del, kickt in den Trog Un fröggt nah dit und fröggt nah dat, Ot Veih dat Fauder ok woll fratt, Un fröggt den olln Bollhagen, wenn'e Mit lang Heu an tau faudern füng, Un kümmt so nah den Middelstänner, Wo Haud un Rock von den Hollänner, As ümmer, an den Nagel hüng, Un grawwelt lis' de Slipp hendal, Ahn dat de Melkers dat gewohrten. »Wohrhaftig ja, dor sünd de Korten!« Un halt s' herut. »Na, täuw nu mal!« Un geiht ganz sachten ut de Dör Den Weg entlang de Gorenheck Un streu't de Korten hen un her Recht in den Veihhus-Winterdreck Un stellt sick in dat Wagenschur Nich wid von't Veihhus up de Lur.Bollhagen kümmt nu ut de Dör. »Wo Dunner?« seggt hei, »Rutenbur! Wo kümmt hir Rutenbur denn her?« Na, hei geiht wider. »Herzen-Säben! Wo, dit's doch narschen! – Herzen-Säben? Wo kümmt de her? Dit's mi tau krus! Wer ward denn so mit Korten lewen?« Doch geiht hei furt. »Süh dor, Kreuz-Dus! De Kort' is gaud«, seggt uns' Bollhagen, »Wenn einer spelt un deiht denn fragen, Un't fröggt de anner em: 'Wo heit s'?' Un hei fröggt grot un röppt denn Kreuz, Denn kann'n en hellsches Spill up maken.« Kum hett hei dit so vör sick spraken, Dunn süht hei in den Dreck Kreuz-Dam; Bollhagen schütt vör Schreck tausam Un kriggt vör Arger fast de Hilg'. »Wo Dunnerweder, de Spandillg! Wo, dit is denn doch niderträchtig!« Un bückt sick dal un nimmt sei rasch Un wischt den Dreck ehr af bedächtig Un steckt sei in de Westentasch. »Wat? Mit Spandillg so rüm spillunken? Ick wull, ick hadd blot den Hallunken!«Un de Majur Slickt von de Lur Still ut dat Schur. »Ick was en Dur! Heww'n einen irst de Mataduren Fast bi de Uhren, Denn is an em Hoppen un Molt verluren!« In'n Letzten liggt oll Vadder Hank. Hei lett den Notor Riedel halen. »Herr«, seggt'e, »ick bün gor tau krank, Ick hoff indessen, dat min Qualen Ehr Endschaft krigen, ick ward starben; Un heww Sei deshalb kamen laten, Min Testament mi aftaufaten.« Na, Riedel seggt denn nu: »Sei darben Sick bi de Sak nich äwerilen, Dat Starben, dat hett ümmer Tid. Indessen is dat gaud betwilen, Dat noch vörher wat Schriftliches geschüht, Un wenn S' abs'lut dat wünschen süllen, Denn segg'n S' mi Ehren letzten Willen.« Un Vadder Hank beginnt denn nu: »Ick heww kein Kinner un kein Fru, Un wat min Fründschaft is, de was In allen Stücken mi entgegen Un hadd up mi en groten Haß, Wil s' wüßten, dat s' von mi nicks kregen; De krigen nicks, ok nich en Spir. Doch an de Schaul in unsre Stadt Heww'ck ümmer min Vergnäugen hadd, Wil ick en Fründ von Kinner wir. De will ick denn tauirst bedenken Un ehr dreidusend Daler schenken.« »Dat's brav«, seggt Riedel, »brav von Sei!« »Na«, seggt de Oll, »un för de Kirch, Dor schriwen S' ok gefälligst twei.« »Tweidusend Daler för de Kirch?« Seggt de Notor, »in dese Tid Würd ick dat selten noch gewohr, Dat för de Kirchen wat geschüht. – Na, süs noch wat?« fröggt de Notor. »Ja«, seggt de Oll, »wil ick dat weit, Wo slicht dat mit de Armaud steiht Un dat sick kein ehr deiht erbarmen, So schriwen S' för de städt'schen Armen, Na, willen seggen – föfteihnhunnert.« Na, wenn sick de Notor ok wunnert, Wo dat so'n ollen riken Mann So arm un dürftig wahnen kann, Hei schriwwt dat dal. De Tügen kamen, De Schriwwt ward unner Siegel namen, Un as dat allens is taurecht, Bliwwt Riedel noch bi em un fröggt, Wo woll de Slätel wesen ded Tau't Schapp, wo hei sin Geld rin läd. »Hir is de Slätel«, seggt de Krank, »Ick will Sei girn gefällig sin, Up Stun'ns is äwerst Geld nich drin.« »Na, denn Poppier, min leiwe Hank, Obligatschonen äwer Ehr Vermägen.« »De heww'ck meindag' noch nich tau seihen kregen«, Seggt Hank, »ne, Herr Notor, Poppieren, de sünd ok nik dor.« »Wat? Gor kein Geld un kein Poppieren? Woräwer will'n Sei denn testieren?« »Je, Herr, dat deiht mi herzlich led, Dat'ck ahn Vermägen starben möt, Ick müßt in bitt're Not vergrisen Un künn den Hunger knapp man stillen, Nu wull'ck doch in den letzten Willen De Lüd' den gauden Willen wisen.« In Prenzlau wahnt en Jud', de hadd Mit Giz den wohren Deuwel seihn; Hei höll dat Sinig so tau Rad', Dat ein em bi de beiden Bein Uphängen künn un künn em stäkern, Hei rückt nicks rut un däd versäkern, Hei wir bi Gott en armen Mann, Un stellt sick gottserbärmlich an. De Lüd vertellten, dat hei jede Nacht In sinen Hus' un Hof un Goren Mit Hun'ngeblaff höll sülwsten Wacht, Üm't Fauder för en Hund tau sporen. Dat weit ick nich un heww dat ok nich hürt, Behaupt dat drüm ok nich, denn Unrecht wir't, Wull ick wat seggen, wat nich is; Doch dat, dat weit ick ganz gewiß, Dat hei des Morgens, wenn de Scheper drew, Sick irst nah sine Schap begew, De Stalldör fast heranner tog Un up de Schap herümmer slog, Bet s' allen Anstand in ehr Angst vergeten Un em irst ehr Rosinen leten. Un hadd'n s' em de Rosinen laten, Denn makt oll Mauscher d'rut Dukaten.Oll Mauscher, de würd rik, sihr rik, Sin Giz, de blew sick ümmer glik, Un ebenso was dat nich minner Mit sine Sähns un Swigerkinner. Doch wat de Oll mit Schap bedrewen, Bedrewen sei mit arme Sünner, De in Verlegenheiten seten; Kredit würd ehr nich ihre gewen, Bet s' ok irst ehr Rosinen leten. Un handelt Mauscher blot mit Posen Un höchstens mit geflickte Hosen, Denn müßt dat nu bi Itzig un bi Benjamin Mit Wull, Perdukten, Staatspoppieren sin. Von Mauschern sin Nahkamenschaft Würd an de Börs' tau Hamborg spraken. Stamm Mauscher gräunt in vuller Kraft, Un an em sünd Papiercher un Dukaten Linglang as Bladd an Bladd upbraken. Un äwer sine Sähns un Döchter Brök ok de Bildung plötzlich rin, As wenn s' mit ein'n Nürnbarger Trechter Ehr in den Däts würd trechtert sin. An Schawwes un an lange Nacht, Dor würd nu länger nich an dacht, De Standpunkt, de was äwerwunnen; De Damen güngen in den Tee Un legen up den kannapeh Un lesen in de Schawwesstunnen Den »göttlich schenen ew'gen Juden Von'n göttlich schenen Euscheen Szüh«.De öllste Sähn, Herr Hirsch, de makte Ganz nüdlich in Philosophie; De tweite Sähn, Herr Itzig, strakte Sick mit Mamsells un Hun'n un Pird' Un güng mit Ridpitsch un mit Sporn, As wenn de Pitsch em antrut word'n, De Sporn mit em geburen wir. Un wat de drüdd nu was, Manasse, Dat was en groten Fläutenspeler, En groten Hun'n- un Kattenquäler Un einen groten Dichter was'e Un was en Leiwling von de Kallen. De jüngst nu äwerst, Benjamin, Dat was de Upverklärtst von allen; De Schinken von drei fette Swin Un Mettwurst, Speck un suren Aal, Kort, wat en annern Minschenmagen Nich minschenmäglich tau verdragen, Dat fratt hei allens in sick dal. Sin Meinung was, de Upverklärung Set in de Swinfleisch-Speck-Vertehrung, Un hadd ein seggt tau Benjaminen, Dat de Upverklärung in den Mauscherstamm Von Geld un noch wat anners kamm, Taum Bispill von de Schapsrosinen, Hei hadd mit Hand un Faut sick wehrt, Hei wir von Swinfleisch upverklärt.Indessen was't nu einmal so: Un hadd'n sei Mosen ok vergeten, Sei hadd'n doch Mosen un Propheten. Doch würd'n s' nich ehres Lewens froh, Denn wenn s' den Glanz recht seihen leten Un deden grot Gesellschaft gewen, Denn müßt den ollen Tatterlewen De Bös' un sin Großmauder riden, Dat hei in sinen Neglischeh Herin kamm in de Sauereh. Dat künn'n sei denn nu doch nich liden. Oll Mauscher, de hadd keinen Rock, Hei drog man blot 'ne korte Jack, Un up de Jack satt Plack an Plack, Un an de Placken Lock bi Lock. Un Itzig seggt: »Wie aus den Meß Kommt Tatterlewen zu die Damen.« Manasse treckt die Stirn tausamen: »Un vor Musik kein Interess'; Ich glau, wenn Wolf-Hirsch-Löwen-Meier-Beer, Robert der Teufel selbst käm her Un spielt ihm einen Schottschen vör, Er ließ nich von de kurze Jack.« Na, nu de Kläukst was Benjamin, Un all de annern glöwten't ok, De säd denn nu: »Ei, dummen Schnack! Das beste ist, wir kaufen ihn Vor unser Geld en neuen Rock, Ich meine so, so'n Toler neun, Un bilden ihm denn kindlichst ein, Wir hätten nur zwei Taler gewen, Denn trägt ihn unser Tatterlewen.«Na, dat schüht ok, de Rock ward köfft. Oll Mauscher kümmt tau sine Kinner, Un sei vertelln em dat Geschäft Un bring'n em in den Rock herinner. Oll Mauscher kickt un strickt un deiht, Un as hei vör den Speigel steiht Un sick besüht, dunn fröggt de Oll: »As Gott mich niemals strafen soll, Was gabst du, Benjamin, for ihn?« »Zwei Toler«, seggt em Benjamin. De Oll geiht nu ganz lustig furt, Doch knapp hett dat twei Stunden durt, Dunn kümmt hei in sin Jack taurügg. Na, Benjamin, de wunnert sich Un fröggt, wo denn de Rock wir blewen? Dunn seggt sin Mauscher-Tatterlewen: »Verkoft! Mit Schmuh verkoft! Sieh hier! Zwei Toler kost't dat Röckche dir, Ich kriegte vier – Zwei dir, zwei mir. Mag Gott uns oft so'n Rebbes gewen!« De Schaulrat Ix ut Ixenstein Würd mal tau Kramersdörp nahseihn, Wo wid in Schriwen, Lesen, Baukstafieren, In'n Katekism' de Gören wiren. Hei fünn dat Ganze man sihr swack, Vör allen was't lütt Jöching Tack, De würd sick hellischen blamieren, Wüßt nicks un kratzt herüm in't Hor. Na, as tau En'n nu was de Krempel, Stellt em de Schaulrat as Exempel »Der schauderhaftsten Dummheit« dor. De Schaulrat führt den Middag furt, Un as hei rut kümmt ut den Urt, Weit hei nich mit den Weg Bescheid. Hei röppt sick also einen Jungen, De dor sin Gössel häuden deiht. De Jung' kümmt munter ranne sprungen, Un de Herr Schaulrat fröggt: »Min Sähn, Wo geiht de Weg nah Groten-Klähn?« Dunn lacht em Jöching dwaslings an: »Hei's süs doch so en klauken Mann, Is Hei mit einmal dämlich word'n? Hei was doch noch so klauk vermorg'n? Un nu weit Hei nich mal Bescheid, Wo't nah dat negste Dörp hengeiht?« So'n Gaudsbesitters sünd gewöhnlich Gefährlich nägenklauke Ort, Sei dauhn, as wenn de Weisheit ganz perßönlich In ehren Kopp wir rinne fohrt. Wenn ick Fru Weisheit äwerst wir, In ehren Kopp wir ick nich rinne tagen, Ick hadd mi leiwerst meid't in ehren Magen, Dat's doch en vel behaglicher Quartier. – Na lat't man sin, oll Fründ! Dat is man Spaß, Wes't Ji man still! Gewt Jug taufreden! Wat schert Jug dat, wenn Hinz un Klas So in't Gelag herinne reden? Wat makt dat ut, wenn Jug so'n Stubenhucker, So'n jämmerlichen Kirl, so'n armen Slucker, De nich 'ne Pip Toback is wirt, Ok mal ens an den Wagen führt. Nehmt Tint un Fedder, set't Jug dal Un schriwt: »Mein lieber Moses, schickt mich mal Gleich auf die Stell en dausend Daler Geld!« Wenn Un schriw mit »mir« un »mich« ok richtig: »Mein lieber Moses, lieber Freund, Wollt Ihr mir nich en Taler leihn?«, Denn paßt mal up, denn ward Ji't seihn, Dat hei mi nich en Daler leihnt, Un hadd'ck em ok wat vörgeweint. – Na, wenn Ji dit bedenkt, oll Fründ, Seggt, wir denn dat woll ok nich billig, Dat Ji mi af un an ok willig En lütt Privatvergnäugen günnt? Nich wohr, Ji holl't nu up tau schellen? Ick will Jug ok en Stück vertellen:De Herr Karbatschky was en Ritter In't schöne Mecklenbörger Land. Na, einstens up den Sofa sitt'e Un grüwelt äwer allerhand.Na, kort un gaud, dor satt un slep'e (Hei was so sachten drusselt in), Dunn kamm tau em herin sin Scheper, Un hei vermünterte sick swinn.»Je, Herr, mit de verdammten Hamel, Dat weit ick nich, wat de regiert. Wo dat woll möt?« seggt Scheper Zamel, »Nu is all wedder ein krepiert.«»De Sak, de ward mi doch tau wichtig! Den Dunner! Wedder einer dod? Ick glöw, de Sak, de is nich richtig, De Hitt in'n Stall, de is tau grot.«»Ne, dat's nich wohr, dat kann'ck nich glöwen, Ne, Herr, wat ick Sei seggen will: So'n Un denn enSo'n Warmnis is nich äwerdrewen, Un jeder, de dat Schapveih kennt, De ward gewiß mi recht drin gewen: Dat is dat wohre Temprament.«»Wi ward'n üm all de Hamel kamen, Paß du mal up! Du wardst dat seihn. Krank sünd de Hamel alltausamen, Sei heww'n alltausam dat Dreihn.«»Ja, mit de Krankheit ward dat gröter, Un in den Stall süht't gruglich ut. – Wo? Venus, du verfluchter Köter! Willst du mal ut de Stuw herut?«Sin Hund hadd sick herinne sleken. »Je, Herr, ick weit kein Hülp nich mihr. Min Fru ded ehr de Suchten breken, Doch dat hett hulpen nich en Spir.«»Dat is doch ein gefährlich Wesen! – Doch hollt mal still, dor föllt mi in: Ick heww mal von en Mittel lesen, Dat sall en ganz kaptales sin.Ick les' nich vel, dat möt ick seggen, Un De sick so up dat Lesen leggen, De warden allmindag nich klauk.Doch dit, dit will wi mal probieren, Ot gaud, obt slicht, is einerlei; Denn wenn sei Denn kümmt nich an up»So!« seggt de Ritter nu tau Zameln Un geiht in sinen Schapstall rin, »Nu grip mal einen von de Hameln Un slep em hir mal ranne swinn!Paß up! Dit sall sick beter schicken, As wenn du ehr de Suchten brekst. Ick ward den Kopp em runne drücken, Un du geihst hen und halst de Äxt.Ick holl den Kopp em nu heranner Up des' Sid von de Schapstalldör, Du geihst nu rümmer nah de anner Un sleihst mal düchtig ens dorvör.Ick tell nu drei, du makst din Saken Un giwwst em einen dücht'gen Hau« – Un kum hett hei dat drei utspraken, Bautz! sleiht denn ok de Scheper tau.»Na, Herr, wo is't? Is hei nu wedder beter?« Doch unse Ritter antwurt't nich, Un as de Scheper kamm, dor set'e In'n Meß un rallögt fürchterlich.Den eignen Kopp hadd hei heranner hollen, De Hamel hadd em ranner stött, Un von de Dränung was hei follen Und hadd sick in den Meß rin set't.Arme Ritter! Dit is bitter! Wer dit ok woll denken süll! Krawwelnd in den Meß dor sitt 'e, Un kopphäster ümmer schütt'e, Wenn hei sick uprichten will.Un de Scheper! Ach, wo grep'e In de Hor in sine Not! In den Stall herümmer lep 'e, Un wo schreg'e, un wo rep'e: »Ach, ick slog den Herren dod!Arme Ritter! Gaudsbesitter! Ach, wo möt mi dit noch gahn! Hei ward witt un ümmer witter. Dat mi doch dat Ungewitter Sall glik in den Grund rin slahn!«Ach, dor set'e! Un wo let'e! »Ne, dit kann ick nich verstahn! Ach, min Angst ward ümmer gröter! Venus, du verfluchter Köter, Willst du ut den Weg mal gahn!«»Wo?« fängt de Ritter an tau stamern, »Wo kannst du so en Schapskopp sin Un an de Dör so ranne hamern, Wenn ick noch gor nich fahrig bün?Ick bün noch in den Kopp ganz däsig, Un min Verstand is dämlich schir – Von nu an, Scheper Zamel, les' ick Ok in dat Dokterbauk nich mihr.«»Un dat, dat kän'n Sei mi tau glöwen«, Säd Zamel, as hei mi't vertellt, »Hei les' nie mihr in sinen Lewen; Sin Bauk würd up dat Rigel stellt.«»Na, würd de Hamel wedder beter?« »Ih, de würd heil un deil gesund.« »Un Venus, de verfluchte Köter?« »Ih, dat's noch ümmertau min Hund.«»Un het't sick mit den Ritter gewen?« »Ne, Herr, de hett dat nich verwunn'n, Un de is ümmer düsig blewen Un hett mindag sick nich besunn'n.« »gu'n Morgen, Vadder! Segg mi doch man mal, Dor kümmt de Avkat Besendahl Hüt morgen wedder nah mi hen: ›Bon jour! Bon jour, mein lieber Schwenn!‹ Un kickt mi an so frech un stur Un sett' sick denn taum Frühstück dal. Ick ded't so vel bi mi all äwerleggen: Wat meint de Kirl mit sin ›bon jour‹? Wat will hei mit ›bon jour‹ woll seggen?« »Du dumme Deuwel!« seggt sin Nahwer Glandt, »Bon jour, dat is di nich bekannt? – Dat is dat niederträchtigst Wurd, Wat ein den annern seggen kann. Un du steihst dor un hürst dat ruhig an Un bütst em noch ›Schön Dank‹ in allen Gäuden Un lettst di von den Kirl dat beiden?« »Den Kirl, den sall de Deuwel halen!« Seggt Swenn, »täuw, di will ick betahlen! Du kumm mi wedder, du verfluchte Strick! Ick hau di mit de Fust in't Gnick!« »Ne, Vadder, ne! Man jo kein Slägeri, Un jo nich mit Avkaten, rad ick di. Ne! Wenn de Kirl mal wedder tau di kümmt Un sick dat wedder rute nimmt Un will di mit ›bon jour‹ traktieren, Denn kumm du wedder em verquer, Un gor kein anner Wurt deihst du verlieren, Du seggst tau em blot ›serviteur!‹, Un wider redst du nich en Happen, Denn hett hei sinen richt'gen Tappen.« »Na, täuw!« seggt Swenn, »du Racker, täuw! Ick lur Man blot jitzt up din oll ›bon jour‹; Kumm du mi blot man wedder her, Du niederträchtige, entfahmte serviteur!«Den annern Morgen kümmt nu de Avkat, Oll Swenn steiht äwerst ok all p'rat. »Bon jour, bon jour, mein lieber Meister Schwenn.« »Bon jour, bon jour? Wat meint Hei denn? Hei serviteur! – Ja, kik mi an! Un noch mal serviteur! – Ja, kumm man 'ran! Ick heww di lang naug in den Magen, Nu kannst du gahn un mi verklagen!« Ick will jug mal vertellen wat; Hürt, mine Herrn un Damen! In Meckelnborg, dor liggt 'ne Stadt, Un Lübs heit sei mit Namen; Dat is en lüttes, narsches Nest Un is all ümmerher so west, So lang ick kann man denken.Dor wohnten mal twei Gastwirts drin, De anner hadd en sturren Sinn Un wahnt em gegenäwer; Un wenn dat einer weiten will, De ein heit Un lewten beid in Findschaft.Sei gnatzten sick, sei kiwten sick, As süll't den Kragen gellen, De Schimpwürd flogen hageldick; Un't blew nich blot bi't Schellen, Sei stegen beid sick up dat Dack Un deden sick taum Schawernack, Wat sei man jichtens künnen.Wenn Üm wat tau profentieren, Denn ret Herr Let ok ein utrüstieren; Un gew Herr Denn danzten s' bi Herr Un fläut'ten un trumpet'ten.De Wiwer kemen ok mit mang; Dunn gaww't irst en Spektakel, Dunn gaww dat irst en Strit un Zank, Sei schüll'n sick as dat Takel. Un hadd Fru Fru Dat müßt noch schöner wesen.Ein jeder gaww sick vele Mäuh, De Gäst an sick tau locken. Doch dat blew allens einerlei, En Hunnendanz up Socken: Dat was nicks Dünn's, dat was nicks Dick's, Herr Dat müggt de Düwel halen!As eins sin Wirtshus leddig is, Seggt Müll tau Madam Müllen: »So geiht dat nich, dat is gewiß, Wenn wi bestahen willen. Dor föllt mi just en Infall in; Giww mi mal Tint un Fedder swinn!« Un hei fängt an tau schriwen:»Ich infentier die Herren heut, Mich gütigst zu besuchen. Zu ungeheurer Heiterkeit Gibt's Braten und auch Kuchen, Und endlich mach' ich noch bekannt, Mir ward ein Fäßchen zugesandt Voll holländischer Hering'.In einen von den Heringen Tät ich ein Goldstück stecken; Wir essen alle, bis man den Gespickten wird entdecken. Und so hab ich es eingericht't, Daß, wer von Sie den Hering kriggt, Der kriggt auch den Dukaten.Gewisse Leute möchten gern Die Nahrung mir berauben; Drum werden wohl die edlen Herrn Noch gütigst mir erlauben, Sie zu bemerken: ich heiß Der gegenüber, der heißt UndTau Madam Müllen seggt hei nu: »Dit is wat för de Naren. Du sallst mal seihen, leiwe Fru, Wo sei drup drinken warden. Wenn du drup regardiert man best, So'n Hiring giwwt gefährlich Dost, Hei brennt as't helle Füer.«Den Abend is dat Hiringsfest; De Lübser Herren kamen; Un as Herr Müllen sine Gäst Nu alle sünd tausamen, Dunn ward dat Fatt herinner set't, Un jeder von de Lübser frett Nu in den solten Hiring.Halw was all leddig fast de Tunn, Dat hal denn doch de Däuker!, Un keiner noch den rechten funn; Ne, uns' Herr Müll was kläuker: Hei hadd em unnen rinner packt. Doch ok mit de Vertehrung hackt't, Un keiner föddert Drinken.»Dit is doch narsch! Dit weit ick nich, Wo sei den Döst mit stillen. De Kirls, de freten fürchterlich«, Seggt Müll tau Madam Müllen, »Ick meint, ick makt en gaud Geschäft; Noch heww ick gor nicks Natt's verköfft, Nich för en roden Dreiling.Korline! Dit ward keine Mütz, Hüt geiht woll kein koppheister, Hüt giww't nich mal en lütten Spitz, Denn sülwst de dick Burmeister, De hett hüt abend keinen Döst, Dor sitt hei blot en blöst un blöst Un denkt nich an den Rodspon.«»Je, wat dat narsch hüt abend is«, Seggt tau em Madam Müllen, »Dat is, dat sei nich sitten wiß, Dat sei nich täuwen willen: Sei lopen rut, sei lopen rin Un freten denn den Hiring swinn Un lopen wedder rute.«»Hurrah!« röppt einer von de Gäst, »Hurrah! ick heww gewunnen. Ji annern sid tau dämlich west. Ick heww den rechten funnen!« »Nut lat man sin, nu swig man still! Nu ward'n s' woll drinken«, seggt Herr Müll, »Nu sallst du't blot mal seihen.«Je, Essig was doch de Geschieht! Je, Kuchen! seggt Herr Meier. De Gäst, de drünken dennoch nich, Vertehren nich en Dreier; Un lang' hett dit ok gor nich durt, Güng einer nah den annern furt. »Gu'n Nacht ok, Madam Müllen!«»Gottsdunnerwetter! Angeführt! Bidd di üm Gottes willen, Hest du din Lewsdag so wat hürt?« Seggt Müll tau Madam Müllen, »Hüt güng doch allens rein verdwas, Sei drünken nich en einzigst Glas, Un weg is min Dukaten.«Dat was vörbi, doch durt nich lang', As sei noch dräwer schüllen, Dunn hürten sei Gesang un Klang Heräwer von Herr Büllen: »Komm her, Feinsliebchen, her zu mir!« »So leben wir, so leben wir!« Un wat s' noch wider sungen.»Wat't dit?« seggt Müll, »wat is denn dit? Wat sall denn dit woll heiten? Kumm, Line, nah de Strat mal mit; Dit möten wi doch weiten.« Und as sei up de Strat nu sünd, Dunn kümmt denn ok en gauden Fründ, De deiht ehr dat verkloren.Hei halt dat Wochenblatt herut, Dor stunn denn dat ganz dütlich (Herr Müll, de fohrt fast ut de Hut, Dit würd em doch tau nüdlich), Sin Nahwer Büll, de schrew dorin, Bi em süll Punsch hüt abend sin. So stunn dat in de Zeitung:»Gewisse Leute haben heut Zum Hering eingeladen. Zu solcher großen Salzigkeit kann es gewiß nicht schaden, Daß ich auf vieler Freunde Wunsch Heut abend gebe einen Punsch, Und wohl bekomm's die Herren!Ich hab es also eingericht't, Daß jeder von die Gäste Das vierte Glas umsonst heut kriggt; Denn bei dem Heringsfeste Da stellt der Durst sich sicher ein, Drum wird es sehr zweckmäßig sein, Wenn ich denselben lösche.Gewisse Leute meinen woll, Sie seien klug beraten: Doch heut in Noch klingen Und noch bemerk ich, ich heiß Der Heringsspender, der heißt Willkommen sein Dukaten!«»Dor is't, dor heww'n wi de Pastet!« Seggt Müll tau Madam Müllen, »Dat ick mi so anführen let, Un noch dortau von Wenn ick em krig, ick slag em krumm. Ick Esel! Ach, wat was ick dumm! Un du dortau, Fru Müllen!« Wenn einer sick 'ne Fru hett fri't, Denn kümmt tauirst 'ne schöne Tid, Un »Stutenwochen« nennt man sei; Doch wohrt dat gor nich all tau lang, Mit einmal is de Pott intwei, Un ein kümmt in so'n Äwergang, Wo Mann un Fru dat beid probieren, Dat Rug' nah buten rut tau kihren, Un wo sick dat d'rüm handeln deiht, Wer woll de Hosen anbehöllt, Un hett sick Denn kümmt, wenn't gaud geiht, Einigkeit. De junge Schaustermeister Hank Un sine Fru, geburne Brümmer, De wiren in den Äwergang Un streden sick recht nüdlich rümmer. »Korlining«, seggt de Schauster, »hüt Künnst uns woll mal Pannkauken maken, Ick heww dorup so'n Appetit«, Un ward dorbi ehr äwerstraken. Doch Lining schüwwt sin Hand taurügg. »Dat geiht hüt nich, Du quälst di nich un hest gaud snacken; Worin sall ick den Kauken backen? Ick heww kein Pann.« »Ih«, seggt de Mann, »Du kannst jo nah Fru Schulten gahn, De hett uns ehr jo ümmer dahn.« »Un wer bringt s' ehr denn wedder rümmer?« Fröggt em Korlin, geburne Brümmer, »Oll Schultsch, de lurt dor orndlich up Un seggt, dat sei nahgradens einen Pannkauken kreg för't Pannenleinen. Ne, du kriggst hüt Pantüffelsupp.« Sei striden sick, sei kiben sick Un schellen sick twei breid, twei lang, Un schadt ok nich, so helpt ok nich, Denn sei sünd in den Äwergang. Na, endlich, as s' nich anners kann, Dunn geiht de Fru un halt de Pann; Doch bi dat Backen brummt sei ümmer För sick: »Ick bring' s' nich wedder rümmer.«De Kauken is nu t'recht, schön knusperig; De Schauster frett denn lästerlich, Doch as hei bi den letzten kümmt, Dunn röppt sin Fru: »Holt! Desen einen, Den kriggt oll Schultsch för't Pannenleinen.« »Ih, wo«, seggt Schauster Hank, un nimmt Den Kauken sick, »Korlining, segg! För de oll Zanzel ok noch Kauken? Ne, ganz allein upfreten dau'ck en.« Un putzt den letzten ok noch weg. »So«, seggt Korlin, »nu kannst du s' rüm besorgen, För mi steint s' hir bet äwermorgen.« »För minentwegen steiht s' en Johr.« »För minentwegen steiht s' en por.« »För mi in alle Ewigkeiten. Nu holl din Mul, ick will nicks wider weiten.« »Min Mul? Min Mul? Hest du mi reden heiten? Wo? Du willst mi den Mund verbeiden?« »Wiw! Du entfamtes! Willst du swigen, Sall ick mi irst den Spannreim kriegen?« »Ick swigen? Oh, ick kann woll swigen, Doch du möst ümmer zaustern, snacken; Wenn ein di ok all unner hett Un sinen Bein up't Mul di set't, Denn bittst du em noch in de Hacken.« »Dat will'ck di wisen«, seggt de Mann, »Ick wis' di, dat ick swigen kann. Ick künn nich swigen? – Dat wir slimm!« »Schön«, seggt Korlin, »de Wedd, de gelt! Un wer tauirst dat Mul nich höllt, De bringt oll Schultsch de Pann herüm.« Un halt ehr Spinnrad sick hervör Un lacht ingrimmig vör sick her – »Haha, haha!« – un spinnt un deiht All'ns in de schönste Zornigkeit.Un nu de Schauster, wo hei treckt! As müßt't em doch tauletzt gelingen, Mit Pickdraht sinen Grimm tau dwingen. Doch kein von ehr ein Würdken spreckt. Nu fängt Korlining an tau singen: »Ra-derida lallal-lallal-lallah!« Un lacht denn wedder: »Haha, haha!« Dat lett de Schauster sick nich beiden, Hei fängt nu lustig an tau fläuten: »Fü-terü-terü tütü-tütü-tütüh!« Un't ward dor in de Schausteri Nu so en idel lustig Lewen, As hadd't mindag nich Strid dor gewen. Korlining lacht un singt un deiht, Dat Spinnrad snurrt, de Schauster fläut't Un kloppt den Takt mit sinen Hamer, Hui! pfeift de Pickdraht hell dortwischen, Un't is 'ne Lust dor in de Kamer! Un ümmer wedder los von Frischen!De Dör geiht up, ein Herr kümmt rin. »Mein lieber Meister Hank, ich bin In gräßlicher Verlegenheit, Ich hab den Stiefel mir zerrissen, Sie werden mir ihn flicken müssen, Doch, Meister, gleich, ich hab nicht Zeit.« De Schauster lett sin Schausteri – »Fü-terü-terü tütü-tütü-tütüh!« – Un winkt den Herrn, dat süll gescheihn, Hei wull den Stäwel runne teihn. De Herr, de seggt: »Antworten Sie, Woll'n Sie mir De Schauster fläut't sin Melodi: »Fü-terü-terü tütü-tütü-tütüh!« Nickt mit den Kopp un ward sick bücken Un kriggt den Herren bi den Bein, Den Schaden irst mal nahtauseihn. »Na, dauert's mir auch wohl zu lang?« De Schauster äwer bliwwt dorbi: »Fü-terü-terü tütü-tütü-tütüh!« »Mein Gott, mein lieber Meister Hank, Was heißt denn dies? Was haben Sie?« De Schauster kickt, de Schauster nickt, Sitt up den Hüker, pickt un flickt, Doch Antwurt, ne, de giwwt hei nich, Doch fläuten deiht hei meisterlich. De Herr up sinen einen Socken, De wend't sick nu an uns' Korlin: »Süll hei verrückt woll worden sin?« Korlin steiht up un schüwwt den Wocken Bi Sid un lacht: »Haha, haha! Ra-derida rallal-lallal-lallal-lah!« De Herr, de seggt, de Herr, de fröggt, Ob sei em woll kein Antwurt gew? Doch all ümsünst, je ja, je ja! Sei kloppt sick von de Schört de Schäw. »Ra-derida rallal-lallal-lallal-lah!« De Herr, de weit nich, wat dat heit, Hir de Gesang, un dor de Fläut. Na, endlich fängt hei an tau lachen. »Was«, seggt hei, »ist dabei zu machen? Hier herrscht ja solche Lustigkeit, Da wird gepfiffen, hier gesungen, Warum nicht auch herumgesprungen?« Korlin, de was en smuckes Wiw, Hei sleit den Arm ehr üm dat Liw, Un nu geiht't los, hest nich geseihn! Up Socken mit den einen Bein. De Schauster reistert, neiht un neiht, Un ümmer düller geiht sin Fläut: »Füterü-terü-tütü tütü-tütüh!« Un sine Fru, de singt dortwischen: »Raderida rallal-lallal-lah!«Un wedder danzen s' rüm von Frischen, De Schauster kickt in Arger nah, Doch hett hei noch kein Würdken spraken. Nu ward de Herr Korlinen straken, Wo brennt de Hüker unsen Schauster! Wo nörrickt hei herüm, wo haust'e! Wo smitt hei mit dat Warktüg rüm Vör luter Arger un Verdruß! Swabb! giwwt de Herr Korlin en Kuß, Dunn springt de Schauster up in Grimm. »Dor sall en Dunner rinne slagen!« Dunn dreiht sin leiwe Fru sick üm: »Du möst de Pann herümmerdragen!« »ja, Kinder, ja!« seggt Köster Suhr, »Ja, Kinder, ja! Glaubt mich das nur! Seht, uns're Welt, das is 'ne Welt, Wie's nahrens eine gibt hier in der Welt, Ich wär' schon weit herumgekommen Auf meine Wanderschaft, als ich noch Schneider wär, Doch hätt' ich niemals nich vernommen, Daß's eine bess're gebe mehr; Das heißt, den Himmel ausgenommen, Das kann jedwederein insehn. Ne, unsere Welt und all die Sachen, Die in ihr sünd, die sünd so schön, Daß ich sie selbst nicht könnte besser machen. Die ganze Welt is wunderbor Un klug un hellschen weis' inricht, Un eigentlich is nicks nich slicht. Das stimmet allens up en Hor, Un weislich is dat ausgesunn'n Un stimmt genau up Stick un Stun'n. Gott schuf den Menschen un den Affen; Worum hat er denn woll das Jahr erschaffen? Wer weiß't? Besinnt euch noch en beten! – Ihr dummen Jungs, ihr wißt das nicht? – Seht! Das is dorum so inricht, Daß jeder Knecht un jedes Mäten Zu rechter Zeit sein Jahrlohn krigt Un unserein sein bitschen Geld, Daß doch die Kinder, wenn der Snee denn föllt, Nich 's Winters laufen brauchen barst; Un denn das Korn auch auf'n Harst. – Un denn die Monat! Seht, wie wunderbor! Zwölf Monat hat ein jedes Johr, Un jeder Monat dreißig Tag', Un etliche noch einen mehr. Klänhamels Jehann Jöching, sag', Wo kömmt denn diese Sach' wohl her?« »Von die Karninkens kömmt das her, Wil di denn ümmer jungen dauhn.« »Ganz richtig! Seht, da könnt ihr's schaun! Von die Karninkens kömmt das her.« »Wo is das aber, Meister Suhr, Daß achtunzwanzig Dag' doch nur Der Monat Februari hat?« »Auch das ist ganz nach Gottes Rat Verstännig un sehr klug inricht, Sonst güng das mit den Klennje nicht. Seht diesen kleinen Klennje an, Der hier an dieser Wand tut hängen. Was sollt denn woll der arme Mann, Der ihn gemachet hat, anfängen, Wenn wir nu in den Februwor So as ins andre ganze Johr Auch einunddreißig Tage hätten? Wo süll den Stempel er hensetten?« »ne, Fiken, denk di, wo't mi gung! As't gistern an tau schummern fung, Dunn gah ick hen nah'n Water halen, Un as ick kam nah unsen Sod, Dunn steiht en Kirl dor rank un grot Un smuck von Kopp bet up de Salen. Hei kickt mi an, Ick kik em an, Hei seggt mi nicks, Ick segg em nicks Un lat min Emmern in den Sod.Un as de Emmern nu sünd vull Un ick nah Hus nu gahen wull, Dunn kümmt de Kirl – nu denk di, Fiken! –, Dunn helpt hei mi de swore Dracht Ganz fründlich up un strakt mi sacht Un ward mi in de Ogen kiken. Hei kickt mi an, Ick kik em an, Hei seggt mi nicks, Ick segg em nicks Un nehm de Emmern up un gah.Un as ick gah de Strat hendal, Dunn geiht de Kirl – nu denk di mal! – An mine Sid entlang de Straten, Un as ick sett min Emmern hen, Dunn kümmt hei ran un ward mi denn Ganz leiw in sine Armen faten. Ick kik em an, Hei kickt mi an, Ick segg em nicks, Hei seggt mi nicks, Un ick gah wider hen nah Hus.Un as ick an de Husdör kamm Un mine Dracht herunner namm Un set't min beiden Emmern nedder, Dunn namm hei mi in sinen Arm Un drückt un herzt un küßt mi warm, Un denk di mal – ick küßt em wedder. Hei kickt mi an, Ick kik em an, Hei seggt mi nicks, Ick segg em nicks, Dunn kamm uns' Fru taum Hus' herut, Dunn was dat mit dat Küssen ut. Nu segg mi mal, wat wull de Kirl?« Drei olle Gesellen von Jägerort, De seten mal trulich tausamen, Un't hett ok gor so lang nich wohrt, Sünd s' in't Vertellen kamen.Sei seten tausamen vör't Abenlock, Vertellten sick olle Geschichten; In't Rühr, dor stunn en Pöttken Krock, De Lippen mal antaufüchten.De Keinflamm schot bald up, bald dal Un smet so'ne flackernde Lichter Un lücht mit ehren roden Stral Herin in de grisen Gesichter.Dunn seggt de ein, oll Rahfaut was 't: »Up Stun'ns is't niderträchtig; En jeder glöwt man, wat em paßt, Dat anner is em verdächtig.«»Ja«, seggt oll Voß, »nu glöwt mihr kein; Wenn wi von Jagd berichten, Denn stimmen s' all glik äwerein: Oh, wo! 't sünd Jagdgeschichten!«»Ja«, seggt oll Rohd, »un jeder deiht, As wir'n dat luter Lägen; Un Jagdgeschichten nennen sei't, Wat wi mit Ogen segen.«»Taum Bispill man«, seggt Rahfaut, »will man seggen, Wenn ick 'ne wohr Geschicht bericht, Dor ward sick männigein dorwedder leggen Un segg'n, dat is 'ne Jagdgeschicht; Un de Geschieht is würklich wohr. – Ick hadd mal vor en halw Stig' Johr En Häunerhund, was Pluto nennt. Na, Vadder Voß, du hest em kennt, 'ne staatsche Fahn, en beten bunt, Doch schadt em nich, was en kaptalen Hund, Stammt noch von Dahlitz sine Raß. Mit den hadd'ck mal en netten Spaß: De Hund was hellsch up't Apportier'n, Un ick un Dahlitz seten mal tausamen, Dunn müßt taufällig grad de Stubendirn Taum Füermaken rinne kamen; Sei hadd 'ne Schüpp vull gläugnig Kahlen, Un de oll Schüpp was woll tau vull, Genaug, wat Tügs, dat föll hendalen. Na, min oll Vadder Dahlitz schull Un seggt: ›Bring' fix 'ne Tang herin!‹ ›Ih, ne‹, segg ick, ›lat sin, lat sin! Min Pluto kann s' jo ranne halen.‹ Un: ›Pluto! Hir! Da! Faß! Apport!‹ De Hund ok glik d'rup in, un – kort, Hei apportiert uns all de Kahlen.«»Je, Vadder«, seggt oll Voß. – »Je, Vadder«, seggt oll Rohd. »De Sak ...«, seggt Voß. – »De Sak ...«, seggt Rohd, »Min Glowen is süs ok woll tämlich, Indessen doch ...« – »Dat glöw ji nich? Meint ji, min Pluto wir so dämlich, As hei de Kahlen ranne bröcht, Dat hei dat Fü'r namm in de Snut? Hei böhrt tauirst den Achterbein tau Höcht Un ded sick irst de Kahlen ut.« »Ja, dat hett denn en annern Grund«, Seggt Voß. – »Ja«, seggt oll Rohd, »Hei makt sick irst de Sak kommod. Ja dat, dat glöw ick von den Hund.«»Ja, Vadder«, seggt oll Förster Rohd, »Wat wohr is, möt wohr bliwen, So'n Hund sin Klaukheit is so grot, Dor kann ein Bäuker von schriwen.«»Ja«, seggt oll Voß, »dat is bekannt, Weck von de ollen Tölen, De deiht taum Minschen blot de Hand Un Sprak un Utsicht fehlen.«»Ja«, seggt oll Rohd un langt in't Rühr, »Un dat s' den Krock nich mägen, Süs süll'n wi s' nich von uns' Kalür Tau unnerscheiden dägen.«»Tum Bispill man«, seggt Voß, »ick hadd mal einen, Güng as de annern up vier Beinen, Doch satt dor woll wat anners in, Denn wenn de Hund vör Häuner stünn, Denn künn ji segg'n: Allong! Avang! – Min Caro kihrt sick gor nich dran. Ji künnt en locken, künnt en fleuten, Ji künnt en slahn, ji künnt en scheiten – Hei dreiht sick üm un kek jug an, Schüddt mit den Kopp un swenkt de Fahn Un blew denn stiw un stramm bestahn. Un üm den Hund müßt ick so hundsvöttsch kamen! De Förster Slang' hadd mal so'n Semeristen, Denn hadd hei up de Jagd mitnamen; Na, de oll dämlich Bengel müßt en Vör'n Voß anseihn un – denkt jug! – schot Den Hund vör mine Ogen dod.« »Pfui, dat was jo entfam!« seggt Rohd. »Ja«, seggt Rahfaut, »indessen mit dat Stahn, Dat kannst du grad' nich wat besonders nenn'n.« »Ih, Vadder, horch doch irst an't En'n! Ick wull vertellen, wo't mi sülwen gahn: De Hund was dod, un in de Häunertid Gah ick mit Slangen äw're Stoppel – Nu denkt jug mal, wat dunn geschüht! Wi wiren taufällig in de Preisterkoppel, Mit einmal künn'ck nich wider gahn, Vör'n Tüftenfeld blew ick bestahn Un kek dor in de Tüften rin; Oll Slang, de rep – je ja! ick stünn. ›Kumm hir doch her!‹ – Je ja! ick stünn! Ick schüddt den Kopp, ick kek em an, Un hadd'ck en Start hatt, hadd'ck em rögt. Na, Slang', de kamm nu nah mi 'ran, Un hurrrr! vör mit tau Höchten flög't, Dunn was ick los, weg was de Bann!«»Je, Vadder ...«, seggt Rahfaut. »Je, Vadder ...«, seggt oll Rohd, »Min Glow is frilich tämlich grot, Indessen doch – dat mit dat Bannen Woll nich up Stun'ns mihr glöwen kann en.« »Wirst du't nich«, seggt Rahfaut, »ick säd: hei lüggt, Dit is denn woll so'n Jagdgeschicht.« »Na, wenn'ck jug äwerst seggen dauh, Wo't mit de Sak gung richtig tau, Denn ward ji glöwen, wat ick spraken: As Caro müßt so hundsvöttsch starben, Dunn let'ck sin Fell mi nahsten garben Un let dorut 'ne West mi maken; De hadd ick an. De As ick wull in de Tüften rin: De Un ick stünn mit. Na, glöw ji dit? Nu red mal einer!« »Ja«, seggt oll Rohd, »ja, Denn stünnst nich »Caro'n sin Fell!« seggt Rahfaut, »so? Denn makst nich Nu dat du't uns vertellst utführlich, Nu is de Sak jo ganz natürlich.«Sei redten d'räwer nu hen un her; Stats süs von Dannen un von Bäuken So redten s' jetzt von ungefähr Von nicks as Bannen un Späuken.Oll Voß vertellt 'ne Späukgeschicht, Oll Rahfaut weit s' noch beter, Oll Rohd stüt't sin vergritzt Gesicht, Recht as en Spitzbauw let'e,Un richt't sick up un seggt tau en: »Will jug en Stück vertellen, Un wenn de Sak nich wohr is, denn Sält ji mi Lägner schellen.Den letzten Frühjohr vör drei Johren, Dunn güng ick mal herin nah Wohren, Wull Pulver halen, min was all. Bi Zeunern kreg'ck en denn ok ball, Un as dat an tau düstern fung, Namm ick min Flint un Tasch un gung. Dat was son'n richtig Sneppenweder, En beten grusig un nich kolt Un nich en lüttes Spirken Wind. Nu heww ick an de Mod' menleder, Dat, wenn ick kam dörch Busch un Holt, Gah'ck ni nich mit 'ne leddig Flint. Ditmal hadd't noch en annern Grund: Mi was dat kamen in de Kund, Dat in Herrn von Aprillen sin Revir En wunnerschönen Rehbuck stünn, Un wenn't ok in de Schontid wir Un wenn't ok grad nich min ded sin, 't kunn ok den Hals jo just nich kosten. Na, min oll Flint, de streute sihr, Ick nem denn nu en gaud Deil Posten Un ok 'ne Handvull Numm'ro Null Un lad't oll Ding bet baben vull Un stell mi in den Holt nu an. Ick stah, bet'ck nich mihr seihen kann, Un smirks' den Hund un will all gahn, Mit einmal brust dat dörch de Fichten, De Dannen knacken, Telgen slahn, Un dörch den Holt, dor flücht en Lüchten, Dat was as Swewel antauseihn, Hoch in de Luft, dor kraken Kreihn, Min Hund de günst un krüppt mi mang de Bein, De Stormwind packt mi von de Sid Un smitt mi an 'ne olle Wid, Un in min Angst, dor fat ick s' üm. ›Gun Abend‹, seggt 'ne knarig Stimm, ›Holl di man wiß, Gevatter Rohd, Holl di an mi, denn deiht di't nicks.‹ Ick kik tau Höcht – en Kirl nah nigste Mod', In brunen Liwrock un 'ne nankängsch Büx, Den heww ick stats de Wid ümfat'. Na, ick verfir mi denn un lat Den Kirl nu los, as höll'ck'ne Adder, Un frag em denn: ›Wo so ans: Vadder? Ick bün Großherzogliche Förster.‹ ›Dat weit ick woll‹, seggt hei, ›min Bester, Un einen rechten dägten büst.‹ Na, as ick mi taum Gehen rüst, Dunn geiht de Zackermenter mit, Un as hei nu so bi mi geiht, Dunn seih ick, dat hei lahmen deiht Un dat em hinnen up de Midd Von't Liw so'n Bimmelbammel sitt. Na, mi würd snurrig denn tau Maud'; Hei redt mit mi, un dat is gaud, Ick antwurt dorup nich Swart noch Witt. Na, endlich seggt hei: ›Vadder Rohd, Wat hängt di dor so lang un grot Den Puckel dal, wat is denn dat?‹ Un wil mi dat nu ketteln ward, Segg ick: ›Dat is min Tobackspip.‹ ›Ih‹, seggt hei, ›lat mi 'n beting smöken.‹ ›Ja woll!‹ Un denk: Nu büst du rip. Na, hei ward nu den Flintenlop Sick fluggs ok mang de Tähnen steken, Un ick bün denn ok nich tau ful Un treck den Drücker unnen af, Un-paff! Fohrt em de ganze Schuß in't Mul. Süh so, denk ick, süh so! Nu liggt'e. Je ja! Je ja! – Hei sned en por Gesichter, Schüddt sick en beten hen un her Un säd dunn blot: ›Scharpen Toback, Gevatter Rohd.‹ Dunn wüßt ick, wer hei wesen ded.«»Na«, fröggt oll Voß, »wer was de Gast?« »Musch Urian, de Düwel was't.« Dunn stunn' de beiden annern up Un schüdden mit den grisen Kopp: »Ne, Vadder, ne, du lüggst uns doch tau sihr, Ne, an den Düwel glöw wi nu nich mihr.« »Dat glöw ji nich?« – »Ne, Vadder Rohd! Du lüggst uns rein üm den Kredit. Vör dissen was de Düwel Mod', Nu lew wi in 'ne anner Tid.« »Je, uns' Herr Paster hett't doch glöwt.« »Ja, Vadder, dat's ok sin Geschäft, De Mann, de sall dor ok von lewen, De Un nemen still ehr Tasch un Flint. »Ne, Vadder, ne, dat is woll nicks. De brune Kledrock un de nankängsch Büx Un denn de Düwel! – Dat's woll Wind. Wer so wat seggen deiht, de lüggt; Dit is 'ne richt'ge Jagdgeschicht.« Ick hadd en gauden Fründ, nu is hei dod, Dat was en wohren Swerenot, Hei was en Dokter, wenn ok keinen zünft'gen Hei doktert blot de Unvernünft'gen, Pirdokter was hei, Borchert heit hei, Un up den Kirchhof liggen deiht hei. Gott lat em dor nu selig rauhn! – Na, de hadd vel enmal tau dauhn Up einen Gaud, dat, wenn ok nich ganz dicht, Doch ok nich wid von Wohren liggt. Un up dat Gaud, dor wahnt – vör den'n, dei't weiten will – Noch hüt tau Dag' Herr von April. Herr von April, de hadd en krankes Pird, En Schimmelhingst un dusend Daler wirt, Un dormit was hei noch nich tau betahlen; Dat was dat beste Pird in sinen Stall. Herr von April lett also Borchert halen, Un sei bespreken nu den Fall Un nebenbi noch ann're Fälle, Dunn kümmt en Mäten 'rin, de hett en Teller Mit Snaps un Botterbrod, dat höllt sei Borchert hen, So as ein dat woll einen Knecht, De uns 'ne Fuhr vull Tüften bröcht, Nah'n Sadel rup tau langen pleggt. »Min Döchting«, seggt uns' Borchert, »wenn De Snaps un't Botterbrod för mi sall sin, Denn nimm't man wedder mit, ick bün Hüt morgen hungrig nich en Spir.« Herr von April entschuldigt sick nu sihr. »Ei, Borchert«, seggt hei, »nehmen Sie den Teller, Ich habe leider keinen Wein im Keller, Sonst würd ich sicher nicht verfehlen ...« »Herr von April, wat helpt dat Quälen«, Seggt Borchert, »frühstückt heww ick all, Ick denk, wi gahn jetzt nah den Stall Üm uns den Kranken tau beseihn.« Na, dat ward denn nu ok gescheihn. De Dokter, de bekikt dat Pird Von un'n un baben, vörn un hinnen, Befäuhlt dat rechtsch un linksch gelihrt, Un as hei allens utstudiert, Ward hei 'ne Tidlang sick besinnen. – »Je«, seggt hei endlich tau Aprilen, »De Hingst, de ded sick stark verküllen, Hei hett 'ne schreckliche Kolik, Un mit em steiht dat gor tau slimm. Wenn Hülp nich kümmt den Ogenblick, Denn sünd Sei üm dat Pird herüm.« »Ich bitt' Sie, Borchert, retten Sie das Pferd, Das Pferd ist tausend Taler wert. Mein Pferd! Mein Pferd! Mein schöner Hengst! Sie glauben nicht, wie ich mich ängst'! Gibt's denn nicht ein probates Mittel? Heraus damit! Ich ha ja Drittel!« »En Mittel? Ja, en Mittel giwwtt, Doch bet wi uns dat halen laten, bliwwt De Hingst uns unn're Fingern dod. Dat weit denn doch de Swerenot, Dat just kein Rotwin in den Keller is!« »Was? – Rotwein? – Wie? Ist das es bloß, Bloß Rotwein? – Ih, den hab ich ja, Sehr schönen Wein – Schatoh la ros'! Ih, Borchert, Rotwein ist ja da! Jehann! Mak tau, mak fix un gah Hen nah den Hus' nah de Mamsell, Dat sei uns glik hir up de Stell So drad un fix in'n Ogenblick 'ne gaude Buddel Rotwin schick.« – As nu de Bengel mit de Buddel kümmt, Giwwt hei den Dokter sei, un dese nimmt En Proppentrecker ut de Tasch herut, Ahn desen reis't hei niemals ut, Un makt denn ok de Buddel up Un prauwt tauirst en lütten Drupp. »Herr von April, de Win is echt. Herr von April, ja, wie geseggt, De Win is exzellent.« (Kluck, Kluck, Kluck, Kluck.) Un wedder nimmt hei einen Sluck. »Ja, Borchert, ja, der Wein ist gut. Woll'n wir denn nicht einmal probieren, Was er dem Hengst für Dienste tut?« »Jawoll will'n wi em mal probieren«, Seggt Borchert; set't nu mit en Ruck De Buddel wedder an. (Kluck, Kluck, Kluck, Kluck.) »Ja, Herr, dat is en schönen Win, De kann binah nich beter sin. Schatoh la ros'! Jawoll, hir steiht't! Ni drünk ick betern Win as dissen! Hei is von Maßmann un von Nissen. Wat doch so'n Win so glatt rin geiht! Herr von April, so as ick mark: De Win is äwerst woll sihr stark, Hei hett gewiß so sine Mucken?« Un wedder fängt hei an tau klucken. »Ei, Borchert!« röppt Herr von April, »Ei, Borchert, halten Sie doch still, Sie haben ja die Flasche fast geleert, Ich denk, der Wein soll für das Pferd?« »För't Pird? Herr von April, wat denken Sei! Schatoh la ros' för't unvernünft'ge Veih? Dor denk ick anners!« (Kluck, Kluck, Kluck.) Un drinkt de Buddel ut bet up den letzten Sluck Un nimmt de Buddel von den Mund. »Herr von April, Ehr Hingst is ganz gesund.« Junker Korl, de würd nu gröter, As en groten Kirl all let'e, Äwerst dumm was hei man blewen, Dämlich was hei äwerdrewen; Den Papa taum Schawernack Ded hei männ'gen dummen Snack.Un de gned'ge Herr von Degen Müßt sick ümmer sihr von wegen Sine Dämlichkeit schanieren, Let em nich mihr mit sick führen, Wenn hei utwarts beden wir. »Karl, mein Sohn, du bleibst heut hier.«Bi de gned'ge Fru von Degen Würd de Mutterschaft sick rögen; Sei müßt äwer ehren armen, Säuten Körling sick erbarmen. »Wie die Väter hart doch sind! Oh, mon cher, nimm mit das Kind!«Korl, de kreg nu Äwerwater, Rohrte as en Bröllenkater, As wenn hei up't Spitt ded steken, Ded ok allens Gauds verspreken: »Will mi duken as en Hauhn, Will ok nich dat Mul updauhn.«Na, genaug, de Herr von Degen Hett nich sinen Willen kregen, Korlen würd en reinen Kragen Un 'ne reine Büx antagen Un dat Hor em rutemutzt Un de Näs' em sauber putzt.As nu allens in Ordnung schön, Reis't de Vader mit den Sähn, Un Papa, de säd: »Mein Söhnchen, Nun schweig heut auch still recht schönchen, Gar kein Sterbenswörtchen sprich! Schweigen, das verrät dich nich.«Bald sünd sei nu bi dat Eten. Korl hett mang twei Damen seten, Recht so'n por lütt drift'ge Dirns, Recht so'n Heweltaschen wiren s', Wiren ut 'ne grote Stadt, Redten glik von dit un dat;Von Theater, Ball un Weder, Von de Lust in grote Städer. Fang'n ok an mit Korl tau reden. Korl denkt: Lat't mi man taufreden! Antwurt' drup nich Swart noch Witt, Vader nimmt em süs nich mit.As de beiden lütten Damen Gor kein Wurd von em vernamen, Deiht de ein sick rümmer bücken Achter Korlen sinen Rüggen. »Nein, Sophie, der Mensch ist stumm, Oder er ist schrecklich dumm.«Dat's man schön, denkt Korl von Degen, Dat sei't endlich ruter kregen. »Ne, Papa«, röppt hei ganz lud, »Mit dat Swigen is dat ut; Denn dat Frölen rechtsch hir weit Ganz genau von mi Bescheid.« Ut unsen Dik, dor wiren Fisch ens stahlen. En Jung', de 's Abends spät de Fahlen In ehre Koppel bröcht, de hadd taufällig grad Drei Kirls seihn, de mit 'ne Wad' Bi't Fischlock wiren; Ok hadd hei sei sick näumen hüren. Doch »Korl« un »Krischan« un »Jehann«, Dat sünd so'n Namen, de führt jedermann. Indessen was't doch wat, Un endlich kamm't ok rute, dat Sei alle drei ut unsen Dörpen wiren. Dunn heit dat denn: kein Tid verliren! Un all de Korls un all de Krischans und All de Jehanns, de würden ingespunnt. Na, dat was gaud; de Amtmann kreg sei vör, Hei frog sei in de Krüz un Quer; De Kirls, de logen as gedruckt. Nu würd em eklich upgespuckt, Un as de Amtmann glöwt, nu wiren s' mör, Dunn kreg hei sei von frischen vör. Je Kuchen! Unse Kirls, de logen, Dat sick de Balken dorvon bogen. De Amtmann lep de Stuw woll up un dal, De Amtmann kratzt sick achtr'e Uhren; De Sak, de würd em ganz fatal, Hei künn de Kirls nich beluren. Hei schow sin Brill woll up un nedder, Kek denn in sine Akten wedder, Kek in de allerdicksten Bäuker, Hei würd ok nich en beten kläuker; Un't wull dörchut em nich gelingen, Von ehr de Wohrheit 'rut tau bringen. Hal jug verfluchten Kirls de Deuker! In sine Not güng hei taum letzten Un frog üm Rat bi sinen Vörgesetzten. »Mein lieber Freund, Sie haben Ihre Sachen Nicht gut gemacht, Sie müssen's anders machen. Oh, gah man einer hen und raupt man De Kirls hir mal 'rin«, säd de Amtshauptmann. De Kirls kemen 'rin. »Na, hürt mal«, säd de Oll, »Ick bün Amtshauptmann hir, ji kennt mi woll, Ji Slüngels staht hir vör Gericht, Ji staht hir vör Amtshauptmann Wewern!« Un dorbi makt hei so'n vergritzt Gesicht, Dat all de Kirls fung'n an tau bewern. »Nu paßt mal up un hürt mal tau! Un dauht, wat ick jug heiten dauh: De stahlen hewwen, bliwen stahn, De annern känen 'rute gahn.« Twei güngen 'rut, drei blewen stahn. »Ja, Herr Amtshauptmann, ja, wi drei, wi hewwen't dahn!« Oll Päsel hadd mal Tähnweihdag', Un as tau dull em ward de Plag' Un hei't nich mihr uthollen künn, Dunn führt hei nah de Stadt herin Un geiht nah'n Dokter Metzen hen, De süll den Tähn em ruter breken. Oll Dokter Metz was nich tau spreken; Hei was verreist, un wenn hei wedder kamen ded, Wüßt ok sin Burs nich, as hei säd. »Je, Sähn«, seggt Päsel, »dit is doch gefährlich, De Tähnweihdag, de sünd doch tau beswerlich, Künnst du den Tähn woll rute teihn?« »Ja«, seggt de Burs, »dat kann gescheihn.« »Je, hest du't ok woll all probiert?« »Ja, an de Schapsköpp heww ick't lihrt.« »Na, denn man tau, denn will ick't wagen, Ick kann't ok länger nich verdragen.« »Wo deiht Em denn dat weih? Is't baben oder unnen?« Un as den kranken Tähn hei funnen, So seggt de Dokterburs tau unsen Bur'n: »So, nu is't gaud, nu holl Hei stiw de Uhr'n!« Un nimmt oll Päseln nu un lett en Sick up de platte Ir hensetten, Nimmt Päseln sinen Kopp mang sine Bein Un schickt sick an, den Tähn herut tau teihn. Hei treckt un treckt, hei breckt un breckt, Un endlich höll hei still un spreckt: »Dit weit ick nich, wo't mäglich is! De Tähn, de sitt gefährlich wiß«, Un leggt den Slätel up den Disch. Doch fängt hei wedder an up't Frisch, Un fängt mit em an rüm tau torr'n In alle Ecken von dat Timmer; As wir de Oll en Bessen word'n, So fegte hei mit em herümmer. Oll Päsel, de höll wacker ut, Un endlich kamm de Tähn herut. De Bur, de langt nu in de Tasch Un giwwt en Gullen för den Spaß.As Dokter Metz tau Hus is kamen, Giwwt em de Jung' den Gullen hen. »Herr, desen Gullen heww'ck innamen.« »Wat?« fröggt oll Metz, »woför? Von wen?« »Von Päseln, Herr, för't Tähnutteihn.« »Süh, kik!« seggt Metz, »nu seih mal ein! Dat is mi nie passiert in minen Lewen: De Ort pleggt man twei Gröschen süs tau gewen. Denn dedst din Sak woll prächtig maken? Kumm her! Ick möt di äwerstraken. Fahr so nur fort, mein lieber Sohn, Denn wirst der Stolz der Profeschon!«Na gaud! Dat ward so lang nich duren, Dunn hett dat unsen ollen Buren Gefährlich wedder in de Tähnen reten; Hei kunn nich slapen, kunn nich eten Un müßte also wedder ran Un nah den Dokter Metzen gahn. De kriggt em denn nu glik tau hollen, Bekickt de Tähn un find't den hollen, Leggt sinen Slätel an, fött wisser, Giwwt em en Ruck, un – rute is 'e! Uns' Päsel denkt, dat geiht irst los Un dit is man de Anfang bloß; Dit gung em doch binah tau rasch. Hei halt twei Gröschen ut de Tasch Un leggt sei för den Dokter hen. »Wo?« seggt oll Metz, »dit is jo grad, as wenn Ick nich verstünn, en Tähn herut tau teihn. Den Burßen giwwst du einen Gullen, Un mi, den Meister, büttst du ein Oll dämliches Tweigröschenstück? Ih, Päsel, wat sünd dat för Schrullen!« »Ne, dat hett allens sinen Schick«, Seggt Päsel, »dit gung mi tau swinn; Doch bi den Burßen! – Ne, dat lat man sin! Ne, Brauder Metz, för wat, is wat. Wat hett Wer weit, wat Fisematenten heit, De tred mal up un segg't! Ick glöw, ji gewt mi kein Bescheid, Un keiner kriggt dat t'recht.Dat Wurd, dat hett vel in den Mund För den'n, de d'rup Tau Malchow, in 'ne lust'ge Stund Heww ick't malPaßt up! Ick mak jug ok so klauk, Will jug dat Ding vertellen, Doch möt ji nich min lustig Bauk För Fisematenten schellen.Ick was mit minen Fründ, den Föster Slang', Des Abends späd noch up de Jagd; Wi lurten bet, wi lurten lang', Kein Rehbuck kamm, kein Has', de let sick blicken; Dat was 'ne bitter kolle Nacht, Ick was so stiw, ick kunn mi kum noch bücken. »Stahn wi hir länger«, rep ick, »Slang', Denn ward mi üm min Leben bang', Dod sünd wi morgen, Gott erbarm's! Ick gah nah Malchow rin un drink wat Warms.« Na, hei gung mit. Geseggt, gedahn! Wi warden denn nah Unkel Dalitz gahn. Un as sick Unkel unser hadd erbarmt Un mit en Gläsken Punsch uns warmt, Dunn set'ten wi mit Unkel Swinner Taum Bostonspill uns in de Eck herinner. (Tau Malchow is dat Mod, dat möt ji weiten, Dat sei sick all dor Unkel heiten.) Na, Unkel Swinner! Kennt ji Unkel Swinner? Dat is en ollen Racker, ollen Sünner; Hei kikt, wenn ji dat nich gewohrt, Jug niederträchtig in de Kort. – Dat Spill gung los. För mi gung allens dwatsch, Nochtau wi spelten mit Karbatsch. Un unser olle Unkel Swinner, Dat was de einzigste Gewinner. Mit einmal seggt hei: »Elf!« – Herr Je, wo würd mi bang'! »Ok elben«, seggt min Föster Slang'. Dunn fohrt mi dat so dörch den Sinn: Ih, süll dat woll nich mäglich sin, Den Ollen eins recht antauführen? Na, täuw mal! Will'n't doch mal probieren! In Ruten müßt sin Spill woll sin. Ick nem den König nu von Ruten Un stek em blitzen-blank ganz buten, So dat hei recht em seihen künn. » Un plumpst recht in de Fall herinner. Hei tägerte ok gor nich lang', Un »twölf!« rep hei. – »Ick paß!« säd Slang'. Dunn nem ick ruhig Ruten-Säben Un stek sei bi den König neben. As Unkel Swinner dit gewohrt, Dunn smet hei up den Disch de Kort, Schimpt un schandiert gor fürchterlich: »Mit Fis'matenten spei ick nich!« In Meckelnborg wahnt mal en oll Majur, En braven Mann sünst von Natur, De ok en ihrlich Hart in'n Bussen drog, Blot dat hei utverschamten log. Un wenn hei denn so sine Kahr Recht in den Dreck rin schaben hadd, Dat hei nich rügg- noch vörwarts künn, Denn rep hei sinen Kutscher rin: »Johann, du kannst es mir bezeugen!« De müßt denn wedder los em leigen. Jehann, de hadd denn sine Last; Hei log sick alle Näs' lang fast. Jehann, de bed von Himmel bet tau Iren: »Min leiwe Herr, Sei ward'n uns rungenieren, Uns glöwt tauletzt kein Minsch nich mihr, Sei krig'n uns all all up den Strich; Sei leigen wirklich alltausihr.« De Racker let dat Leigen nich.Eins hadd hei vele Gäst tau Middag hatt, Un as hei nu so bi de Buddel satt, Dunn gung dat Leigen wedder los. »Na«, säd'e, »dat is doch kurjos, Un up de Jagd is't männigmal tau arg, Bi Parchen in den Sünnenbarg Dor würd vör Jahr'n 'ne Driwjagd hollen, Un ick was bi de Schützen mang. Ick stunn ganz prächtig achter so en ollen Un dichten Durnbusch, un't durt nich lang', Dunn hadden sei en Hirsch herute drewen, So'n Dirt het't noch mindag' nich gewen. Grot as de grötste Wallach was dat Beist, Un dorbi was hei jug so feist, Dat, wo de Racker gung un stunn, Man nahsten einen Fettplack funn. Un as hei so irst in de Firn Heranner kamm mit sin Gehürn, Dunn was't, as gung en Ellerbusch spazier'n. Na, ick hadd dunntaumal 'ne Flint; 'ne olle Flint, nich so, as jetzt sei sünd, Mit Perkutschon un all dat anner – Wenn ick de kreg an minen Kopp so ranner, Denn lag ok dat, wonah ick schot, Glik unner minen Füer dod, As was dat man so runner hagelt. Un mit Manchester was ehr Schaft benagelt. De Flint, de was all olt, de Lop so dünn, Dat man binah dordörch dat Pulwer seihen künn, Un bi de Häunerjagd, dat letzte Johr, Dor gung s' tau En'n denn ganz un gor; Ick hadd mit ehr noch eben schaten Un wull sei just mi wedder laden – So heww'ck mi nie verfirt in minen Lewen: Von ehr was nicks nich äwrig blewen, Bet up den Schaft; rein weg hadd sei sick schaten. Na, dormals was sei schön noch in de Reih; Un as de Hirsch so in de Dreih Bi mi herümmer kamm, Wo ick satt achter minen Durn, Dunn tägert ick nich lang' un namm Dat Beist ganz eklig up dat Kurn, Un as sick just ümwennen wull de Racker, Bautz! drückt ick up em los! – Dor lag'e! Na, mine Herrn! Förwohr, ick mein, Dat ick all männ'gen Schuß heww dahn, Doch desen kann ick nich verstahn, So'n Schuß heww ick mindag nich seihn. Ick segg man, wat de Wohrheit is, Un gaht mi mit dat Leigen weg! Un wenn ick einmal segg: ick segg!, Denn segg ick äwerst ganz gewiß – In'n rechten Hinnerlop hadd hei de Kugel kregen, Un dörch un dörch hadd mine Kugel slahn, Dörch allens dörch, un bi den Bregen, Dor was s' em wedder ruter gahn, Nich alltau wid von't rechter Uhr.«»Na«, seggt de ein von sine Gäst, »Na, mit Verlöw, min Herr Majur, So is de Sak doch woll nich west!« »Dies geht mich doch etwas zu weit! Dit kann'ck nich glöwen«, seggt de tweit. »Ne, Herr Majur, dat segg ick mit, Dat kann'ck nich glöwen«, seggt de drüdd. »Ne, dit's denn doch tau dull!« seggt ok de virt', »So'n Lägen heww 'ck mindag nich hürt!« »Wat? Ick? Wat, ick sall leigen? Dor sall doch glik dat Wetter rinner slagen! Ick lat mi glik den Hals ümdreigen! Ick heww noch all mindag nich lagen. Wo is Jehann? Hei sall herinner kamen! Ji sällt mi doch nich alltausamen För einen graben Lägner schellen! De sall de Sak jug ok vertellen; Hei was dicht an bi mi up Posten stellt Un weit, wo sick de Sak verhöllt.« Jehann kümmt rin. »Jehann, nu hür mal tau Un segg de Wohrheit ganz genau. Schot ick den Hirsch nich in den Hinnerlop? Un föll nich glik dat Kreatur, Ahn dat hei sick man rögt, tau Hop? Un kamm de Kugel nich herut bi't Uhr? Hest du den Schuß nich seihn dor vören?« »Ja, mine Herren, dat will ick glik beswören, Dat is gewiß!« seggt Jehann Möller, »Min Herr, de schot; un as hei schot, dunn föll 'e. Doch wo dat eigentlich is scheihn, Dat künn Wo dat so kamm. So gung dat tau: Seihn S', in so'n richt'gen halwen Düsel Was woll de Hirsch all von dat Schrigen Un von den Larm, un as hei ut den Dannenküsel Up uns herute kamm, dunn würd hei sihr bedenklich, Denn hei würd uns tau seihen kriegen. De Sak, de würd em nu verfänglich: 'Ick weit nich', dacht'e, 'wat ick dauh? Hir achter laten s' mi kein Rauh, Un vör mi stahn sei mit de Scheit, Sei ward'n am En'n mi doch beluren!' Un dorbi kratzt hei sick, sihr in Verlegenheit, Mit sine Klaben acht're Uhren. Un noch was hei nich kamen taum Besluß, Dunn schot de Herr Majur, Un dorvon kamm't, dat em de Schuß Satt in den Hinnerlop un achter't Uhr. So hett min Herr den Hirsch dor schaten, Un so ist' wohr, Sei kän'n sick d'rup verlaten.«De Gäst, de schüddelten den Kopp: »Der Kerl, der lügt uns doch zu grob!« De oll Majur, de säd noch mal: »Ick segg, Un wenn ick segg, denn hett dat sinen Grund!« Doch sine Gäst, de was dat doch tau bunt, Sei führten einer nah den annern weg. – As Herr un Kutscher sünd allein, Dunn seggt Jehann: »Dit hadd uns bald bedragen, Sei leigen äwerst ok tau wid von ein, Ick bidd Sei blot mal: Kopp und Bein! Dat krig ick ok nich mihr tausamen lagen.« In Drömsacht lewt vör Johr un Dag En Kopmann Bäuk; was ok Ökonomus Dor bi de Kirch, dat hei nah'n Rechten sach. Doch nennt kein Deuwel em »Ökonomus«, Kamm Bur un Börger bi em taum Besäuk, Denn säden s': »Morg'n, Herr Komes Bäuk!« Uns' Komes Bäuk bedrew ok Ackeri, Un wil sin Hofrum knapp man wesen ded, Führt hei sin Wagens för sin Dör Up apen Mark un let s' dor stahn. Dat wull'n sei eig'ntlich nich recht liden, Doch in de ollen gauden Tiden Hett nümms em dorüm grot wat dahn, Denn wenn de Herr'n von'n Magistrat Des Abends von den Keller kemen, Denn gung'n sei 'ne ganz anner Strat, Wo sei meindag nich Schaden nemen, De Knipers kregen ehren Snaps Un nemen't denn nich so genau Un deden hübsch de Ogen tau, Un lep en annern dummen Taps Des Abends up den Distel rup, Denn säd uns Komes Bäuk: »Dauh Hei de Ogen up!«Nu is't in Drömsacht anners word'n: Mit Fuhrwark un mit Wagens is dat dull, De stahn nu unner streng Kuntrull, Nu ward'n an jeden Sünndagsmorg'n De Straten spunnt mit Stricken un mit Keden, Dormit de Framen känen beden, Dormit ehr jo bileiw nicks stürt; Un wenn wer Frömds hendörch passiert, De möt denn dörch dat Scheperhürn Un dörch de Arm- und Bein-Strat führ'n. 't is beter, dat ein Arm un Bein riskiert, As dat sin Jammern äwer'n slichten Damm Un sihn Gestähn so'n säutes Gotteslamm In sine frame Andacht stürt.Na, as ick seggt, dunn süll dat ok nich sin, Dat Nachts en Wagen för de Dören stünn; Un, as ick seggt, was't mal gescheihn, Bi Komes Bäuk würd dörch de Fingern seihn. Na, einmal 's Winterabends lat Geiht Unkel Rühl – wer hett em kennt? Gelgeiter Rühl, dor ut de Achterstrat –, Ward Unkel Rühl dor rümmer bistern Un torkelt up den Mark herüm un rönnt Up einen Distel los in'n Düstern Vör Komes Bäuken sine Dör. Hei wringt sick irst nu hen un her Un riwwt un drückt un kned't de Mag', Doch endlich geiht hei in den Laden Un seggt: »Herr Komes Bäuk, ick bün Sihr in Verlegenheit üm eine Sag', So'n oll lütt Handsag' blot – up ein Minut; Ick bring' Sei s' glicksten wedder rin.« Hei kriggt de Sag' un geiht nu rut, Un as't en beten her deiht sin, Dunn kümmt hei rinne in de Dör Un slept wat Sweres achter her. »So, Herr, hir is de Sag ok wedder, Un hir legg ick den Distel nedder, Den kän S' as Kaffeeholt verbrennen: Nu kann doch kein mihr mit sin Mag' Up den verdammten Distel rönnen. Adjüs! Schön Dank ok för de Sag'!« De oll Postmeister Möller fröggt Den Jungen, de de Breiw utdröggt: »Hest du de Breiw besorgt, Jehann?« »Ja, Herr!« – »Ok den, de an Den Jehann Krischan Engel wir, De bi den Snider Block is in de Lihr? Hest du sin Wahnung endlich funnen?« »Ja, Herr«, antwurt de Burs, nahdem hei sick besunnen, »Ja, Herr. Doch mit den ollen Breiw Dor gung mi dat tauirst ganz eklich scheiw; De Sak, de was sihr bisterig, Denn in de Laagerstrat, dor wahnt hei nich Un wahnt en En'n lang wider an den Strand; Un wahnt nich rechtsch – ne! linker Hand; Un wahnt ok nich in't drüdde Stock – Ne! hei wahnt unnen in en Keller; Sin Meister is nich Snider Block, Sin Meister, de heit Snider Teller; Hei sülwst, hei heit nich Krischan Engel – Ne! hei heit Ann'meriken Dürten Rist, Un't is ok keinen Sniderbengel – Ne! Herr, 'ne olle Waschfru is't.« In Rittermannshagen, dor was mal en Mann, De läd sick woll hen, üm tau starben, Un wil nu doch keiner wat mitnehmen kann, So let hei sin Kinner dat arben.So deilt hei sin Hus un sin Hof un sin Feld Tau gliken Deil vör sin Döchter. »Ok kriggt nu en jeder von jug glikes Geld Un de Hälft' von den Goren«, so seggt er.Un kum dat de Oll verstorben nu was Un was in Freden begraben, Dunn rafften de beiden mit Hast un mit Haß Dat Arwdeil tausam, as de Raben.Dat Geld, dat würd deilt, un de Hofstäd dortau, Un kein' von de beid' was taufreden; Un as sei sick deilten den Goren genau, Dunn heww'n sei sick gruglichen streden.In den middelsten Stig würd en Kirschbom sin, Nich rechtsch un nich linksch stunn hei 'ranner. »Dat's min!« säd de Öllst', »de Kirschbom is min!« »Du büst woll nich klauk«, säd de anner.Un as nu de Kirschen rip wiren binah, Dunn wull ok de Öllst sei sick austen. »Herut ut den Bom! Herunner! Ick slah!« Rep de Jüngst, »dat sall di wat hausten!«Sei schüllen sick 'rüm, un sei fohrten tausam Un kratzten sick af de Gesichter, Sei slogen sick krumm, un sei slogen sick lahm Un lepen tauletzt nah den Richter.De Kirschbom, de bläuht, de Kirschbom, de drog, De Avvekaten, de kemen; Dat Frugensvolk jöhrlich sick wedder slog, Denn kein von ehr wull sick bequemen.De Kirschbom, de bläuht, de Kirschbom, de drog, Un jöhrlich gaww't en Getagel, Un wil dat eine de annere slog, Vertehrten de Kirschen de Vagel.Dat Hus, dat is hen, un de Arwschaft verdahn, Üm Geld un Gaud sünd sei rümmer; De Kirschbom is lang' all verdrögt un vergahn, De Strid äwerst wohret noch ümmer. Ick wahnte früher dicht bi Kalen Un makt enmal en gaud Geschäft, Ick hadd up't güstrow'sch Mark 'ne Partie Fahlen För einen schönen Pris verköfft. Dat Geld läd ick in minen Kuffert 'rin, De hinnen up den Wagen stünn, Un führte nu mit einen gauden Fründ, De man jo ümmer up en Johrmark find't, Ganz wollgemaud taurügg nah Hus; Un vör uns satt min Kutscher Jehann Dus. Wi redten nu von dit un dat Un ok von einen Kopmann in de Stadt, Von den'n de Wohrheit sick nich let verhehlen, Dat hei nu ok Pankrott wull spelen. Wi deden beid den Kopmann kenn'n. »Je«, seggt min Fründ, »de is nu ok tau En'n.« »Ja«, segg ick, »de is rein Wi redten nu von't Gäuderpachten, Wi wüßten nich, woher wi't nehmen, Un wenn wi dat so recht bedachten, So müßt de Kammer sick doch schämen. Bet wi des Abends gegen achten Gesund un woll tau Hus ankemen. Min Fründ, de was ganz trurig word'n. Wo süll dat warden hüt un morg'n! Doch ick was lustig un fidel, Wil mi in minen Sinn infel, Dat ick noch hadd wat acht're Hand: Fiwhunnert Daler preuß'schen K'rant, De ick hadd kregen för de Fahlen. Ick let 'ne Buddel Win 'rup halen. »Ih, Brauder«, segg ick, »nich verzagt! Hir drink mal ens! De Win is echt, Man ümmer wedder frisch gewagt! Dat treckt sick allens wedder t'recht.« Un as ick so sin Sorg' verdeil Un sei mit Win em 'runner späul, Dunn kümmt min Kutscher 'rin un fröggt: »Oh, nich vör äwel! Herr, oh, segg'n Sei mi: Wat heit denn eigentlich 'perdüh'?« »Perdüh? Perdüh? Wat süll dat heiten? Perdüh? Wat willst du dorvon weiten?« De Kirl, de steiht un steiht un lurt. »Ih, segg'n S' doch, Herr, wat heit dat Wurd?« »Perdüh, dat heit so vel as: is verluren.« »Na«, seggt Jehann un kratzt sick achtr'e Uhren, »Dat heww'ck mi dacht! Herr, süh mal, süh! Denn is uns' Kuffert ok perdüh.« »na, hür Hei, Bräuker, hüt kann Hei Mal up den Ossenhandel gahn. So as mi seggt, so sälen twei Bi Kählern tau Voigtshagen stahn, Un twei hett noch oll Bur Möller«, Seggt Herr von Lanken taum Stathöller Un seggt em dunn genauer noch Bescheid, Un Bräuker nimmt den Haut un Stock un geiht. Pirdhandel is 'ne swere Sak, Doch Ossenhandel – un noch tau bi Bur'n, Dat glöw't mi tau, dat's düller noch as dull, Dor krigen s' jug so eklig in de Mak, Sei pumpen jug dat Liw so vull Von Bier un Bramwin, dat de Kirchenturn Jug as en Pipenpurrer laten deiht, Ji 'n Himmel för en Dudelsack anseiht, Dat jug so ward tau Maud, as wir Jug beten Grips spazieren gahn, Dat ji nich känt up juge Beinen stahn, Un von »up Ritzen gahn« is keine Red nich mihr, De ganze Handel kümmt dorup herut, Wer as de letzt föllt up de Snut. Un wenn ji einen kennt, de so'n por Mandel Von Sluck un Buddel Bier kann runnerströpen, Den'n, rad ick jug, den'n schickt up't Ossenköpen, Denn de versteiht sick up den Ossenhandel.Oll Bräuker hadd en fasten Bregen, Hei satt so grad un stiw un drünk so frisch, As em de Buren mang sick kregen, Dat hei sei drünk all unner'n Disch. As nu was farig dat Geschäft Un sei sick hadden so verstännigt, Dunn hadd uns' Oll vir Ossen köfft, So 'n rechte Schüwer, rechte Riter; De ein twors würd irst angebännigt, Was eigentlich man noch Auditer, Indessen was hei doch nich äwel, Un drei von ehr, dat wiren backs'ge Knebel. Oll Bräuker driwwt mit sine Ossen furt Un is in ganzen gaud tau Schick, Doch de oll Bramwin hett sin Nück, Un as't en beten länger durt, Ward em tau Sinn so swerenotschen, Em is, as fang'n de Ossen an tau danzen Un danzten vör em einen Schott'schen. Un wat dat Düllst noch is: up einmal warden't acht. Wo Deuwel! Ne! Wer hadd denn dit woll dacht! Wo is dat mäglich! Ne! – Ganz dütlich süht'e s', Söß Ossen danzen dor un twei Auditers. Hei fängt nu an von hühl! un hott! tau schrigen, Doch kann hei s' nich in Ordnung krigen, Hei redt französch mit ehr, wil hei ens wir Nah Frankreich west. Dat helpt nich mihr As all sin Hühlen un sin Hotten. Hei flucht: »Verfluchte Paterjotten! Sche wöh wuh, Deuwelstüg, kuranzen!« Dat helpt em nicks, de ollen Ossen danzen. Na gaud! Tauletzt so duhn, as einer warden kann, Kümmt hei tau Hus mit sine Ossen an.De Herr von Lanken steiht just vör de Dör, Un Bräuker driwwt sin Ossen vör Un geiht nah sinen Herrn heran Un will em up soldatsch mal grüßen Un will em doch mal recht bewisen, Wo gruglig fin hei wesen kann, Un as hei nu up em geiht los, Dunn kriggt hei't so as mit en Swindel Un liggt dor dal grad as so 'n Flickenbündel. »Holt!« röppt hei, »drösche wuh, seggt de Franzos'! Dat heit up dütsch: Holt! Heb dir in der Höhe!« »Er ist besoffen, wie ich sehe«, Seggt Herr von Lanken, »Er ist duhn, Was soll ich mit so'n Schweinhund tun?« »Je, gned'ge Herr, dat seggen Sei woll, Dat sünd so'n Saken«, seggt de Oll, »Wenn unserein mal grad nich steiht Un sick mal einen tügen deiht, Denn heit dat glik: Er Schweinhund, Er! Doch wenn so'n vörnehm, gned'ge Herr Sick mal en rechten Dücht'gen tügt, Denn heit dat blot: Wir waren sehr vergnügt.« Up weck Fläg' spelen sei 'ne Ort von Whist, De eigentlich ein jeder spelen müßt, De wat von des' Ort Spill versteiht, Wil des' Ort hellschen lustig geiht. Dit Spill, dat spelen ehre acht: Vir dragen't Spill ganz ornlich vör, Vir anner sitten achter ehr Un gewen up de Fehler acht. Des' letzten hewwen lange Pipen, Un wenn de Spelers sick vergripen, Denn wisen s' mit de Pipenspitz: »De blanke Bur ward di nicks nütz, Ick würd den blanken Buren spelen.« Un denn: »Holt doch, dat süll uns fehlen! Wo ward'n wi denn sin Forschen slahn?« Un wedder denn: »So lat doch gahn! Wat hett uns Ruten-Säben dann?« Un: »Ne, Un: »Ih, bewohr! Na, dat wir nüdlich! Wo so denn Trumpf? Sei heww'n jo keinen.« Un ok de Spelers alle vir, De reden mitenanner düdlich. Ein jeder hett so sin Manier, De kennt sin Mann denn ganz genau Un snitt sin Utspill dornah tau, Un denn, natürlich, wenn s' sick nich verstahn, Denn ward dat Spill en beten unnerbraken Un ward denn richtig dörch irst spraken Un kann denn nahsten wider gahn. Blot mit Cajenne, Grang un Null, Dor ward dat Spill en beten dull, Denn dat ward mit Fautpedden spält, Un wenn dor ein den richtigen verfehlt Un sick nich up den Tritt versteiht Un den verkihrten pedden deiht Un peddt tau dull Un peddt stats Null En slichten Grang un wenn he En Likdurn peddt gor stats Cajenne, Geiht't unner 'n Disch gefährlich her. Sei stöten sick de Krüz un Quer, Un ick bün nich recht girn dorbi, Denn't Ganze ward Schikanneri. Doch dese Ort kümmt selten vör, Wil dat dat Fautpedd'n un dat Tahren Irst möt besonders utmakt warden.Na, einmal kamm ick nah en Urt, De Stadt liggt dicht an de Tollens', Dor spelt ick desen Whist denn mit. Min Mann, dat was oll Möller Curd, Min Achtermann was Bäcker Mens', Un de Burmeister un oll Smidt, De wiren beid' uns' Gegenpart. Na, as nu rümmer gewen ward, Dunn seggt oll Smidt: »Na, so as süs.« Un as nu all'ns in Ordnung is, Dunn seggt oll Curd: »Ick kann't den Herrn Nah mine Kort Un ward mi up de Tehnen pedden. Ick kik nu rin in mine Kort Un finn dor söß von eine Ort Un segg denn nu: »Na, ick mak Pik.« »Holt!« röppt min Achtermann tauglik, »Wat Pik? Hei will jo Grang abs'lut. Wenn sei't Herr Curd Denn wis't hei Sei, dat hei wat hett. Wi spelen Grang: nu man herut!« Dat durt nich lang, dunn bün ick an, Ick spel Pik-Dam un krig den Stich. »Man wider«, seggt min Äd', Herr Curd. Ick spel nu Kreuz, hei kickt mi an. »Herr«, seggt hei, »dat verstah ick nich, Ick segg: Man wider, wider furt! Un Sei, Sei spälen mi Kreuz-Säben?« »Ja«, seggt min Achtermann, »Sei möten En beten beter Achtung gewen Un up dat hüren, wat hei will.«Dat nächstemal kümmt Trumpf in't Spill. Oll Curd, de ward mi eklig stöten Un seggt dortau: »Na, man herut!« Un ick spel Ruten-König ut. De König, de behöllt den Stich, Un Curd, de seggt: »Verstahn Sei nich? Ick segg tau Sei: Nu man herut!« »Wo«, segg ick, »ick verstah Sei – ja!« Un spel de Dam in Ruten nah.Dunn smitt oll Curd de Korten hen Un springt vör Bosheit hell in En'n Un röppt dortau in vulle Wut: »Sei spelen just so as en Snider, Mit Sei spel jo der Deuwel wider! All dreimal segg ick: Man herut! Un spelt doch keinen Trumpf nich ut.« De Nacht is swart, de Storm de brus't, Oll Herr Penkuhn, de liggt un drus't. De Storm de brus't, swart is de Nacht, Oll Herr Penkuhn, de slöppt so sacht. Mit einmal bautzt dat, kloppt un sleiht, As wenn so'n Späuk spazieren geiht, Un in de Käk ward't ein Geschri. Oll Herr Penkuhn, de flüggt tau Höcht Un röppt sin Fru un röppt un seggt: »Verstehst du mir? Verstehst du? Wie? Un horch doch mal! Un süh mal, süh! In uns're Küch so'n Lärm zu machen, Et cetra p.p. un in dergleichen Sachen!«Oll Herr Penkuhn, de fürcht sick nich, Hei fürcht sick vör den Düwel nich, Hei fohrt in sine Tüffeln rin Un makt dat Licht sick an geswinn Un springt herinne in sin Käk. »Spelt denn de Düwel hir Versteck?« Mit einmal steiht hei bummenstill, As wenn hei glik verörgeln will, Denn 'ne Gestalt in blanken Hemd, De kickt em an so wild un frömd. »Wer büst du?« fröggt hei, »süh mal, süh! Verstehst du mir? Verstehst du? Wie? Wo? Willst du mir hir grugen machen? Was stehst du hier in blankes Hemd, Et cetra p.p. un in dergleichen Sachen?«»Ick bün jo Lott«, seggt de Gestalt, »Ick hürt dat Bautzen vör Gewalt Un wull doch mal tau Rechten seihn, Wat nich en Unglück hir gescheihn. Herr Gott doch, Herr, seihn S' dor mal dat! Dat is de Dunnerweder-Katt, Se stek den Kopp in'n Pott herin.« »Wo? Dies kann jo nich mäglich sin! Wahrhaftig ja! Nu süh mal, süh! Verstehst du mir? Verstehst du? Wie? Dies ist doch, um sich dot zu lachen: Sie stek den Kopp in'n köppern Pott, In'n köppern Pott stek sie den Kopp, Et cetra p.p. un in dergleichen Sachen.«De Katt, de fohrt nu dull un slimm In Herrn Penkuhn sin Käk herüm. »Nu kumm man, Lott, un faß ihr an! Wo fix dat Beist doch wesen kann! Was so'n Kretur doch fixing is! Faß ihr den Start! Holl wiß, holl wiß! Faß ihr den Start, ich faß den Pott, Un nu man zu, nu treck man, Lott! Verstehst du mir? Verstehst du? Wie? – Nu is sie rute! Süh mal, süh! Der Ekel wull uns grugen machen, Dat is den Nahwer sine Katt, Die hat hier woll 'ne Liebschaft hatt, Et cetra p.p. un in dergleichen Sachen.«De Katt, de springt nu dörch de Gat, Un in den trurigsten Verfat Steiht unse Herr Penkuhn nu dor, In bloten Hemd un blank un bor, Un in de Hand den köppern Pott, Un achter't Schapp verkrüppt sick Lott. Un Herr Penkuhn, de fröggt noch mal: »Verstehst du mir? Verstehst du? Wie? Geh man zu Bett un leg dich dal, Denn weißt du, Lotte, süh mal, süh! Die Welt könnt Redensorten machen, Daß du just as wie Nahwers Katt Mit mir hättst eine Liebschaft hatt, Et cetra p.p. un in dergleichen Sachen.« Tau Grabow giww't 'ne Ort von Stuten, De warden »Klingenklöpper« heiten. De Dinger sünd nu twors von Weiten, Indessen von dat slichtste Mehl, Un vör en Schilling giwwt dat vel. Dat heit, ick mein, dat Ick red noch von de frühern Tiden, Nu will't ok nich mihr wat bedüden; Nu waren't ok woll Backber'n sin. Ut Muchow kamm mal Krischan Höpper Nah Grabow's Sünndagsmorgens 'rin; Hei geiht herin nah Bäcker Lüchten. »Oh, gewen S' mi en Klingenklöpper.« Leggt sinen Schilling hen un kriggt en. Hei ett. De Em hungert noch. Hei föddert sich Noch ein so'n Ding; leggt, wat hei kost, Den Bäcker hen un sleit ok Nu geiht hei denn, doch fäuhlt hei, dat Hei von de twei is noch nich satt, Un geiht herin nah Bäcker Hagen, Un as hei dor noch einen bi sick slagen, Dunn fäuhlt hei Rauh in sinen Magen. Hei geiht nu rut. – Wer kümmt dor an? Kik mal! Oll Binnern sin Jehann! »Gu'n Dag, Jehann!« – Gu'n Dag ok, Höpper!« »Wo wist du hen?« – »Nah Bäcker Lüchten Un halen mi en Klingenklöpper.« »Dortau rad' ick di nich, Jehann. Entfahmte lütte Dinger kriggt en Bi Oll Hagen law ick all min Dag'. Bi Lüchten würd'ck von Doch kreg ick Rauh glik in de Mag', As'ck nahst bi Hagen Wenn so de Bur mal in den Kraug Bi sinen Sluck mit annern sitt, Denn ward dor meistens drähnt ok naug. Sei reden denn von dat un dit; Bald sünd dat Läuschens, de sei sick vertellen, Bald reden s' von de slichten Tiden, Un männigmal, denn fangen s' an tau schellen: Sei brukten ok nich all'ns tau liden; Un ob de Amtmann glöwt, dat sei sin Naren, Un dat sei gor nich nödig hadden, In allen Order tau parieren, Dat sei nahgradens münnig wiren.»Ja«, säd denn mal oll Bur Päsel, As sei eins seten in den Kraug tauhopen Un em de Gall würd äwerlopen, »Ja! Uns' Herr Amtmann is en Esel! Un wohr is't, un't is ganz gewiß, Dat hei en groten Swinhund is; Un den'n, de mi't nich will tau glöwen, Den'n will ick dat ok schriftlich gewen.« Na, dat würd ok so lang nich duren, Dunn wüßt de Amtmann, dat de Buren Em lästerlich utschullen hadden, Un namentlich, dat Bur Päsel Hadd seggt, hei wir en wohren Esel. Hei let sei all tau Amt nu laden Un let sei tau Gerichtsdag kamen. Dor würden sei denn nu vernamen, Un enzeln würd en jeder fragt: »Hat Bauer Päsel das gesagt?« »Ick weit dat nich, ick was nich dor.« »Ih, Gott bewohr! Dat is nich wohr.« »Herr Amtmann, ne! Dat ick nich wüßt.« »Dat hadd ick doch ok hüren müßt.« »Wi heww'n von slichte Tiden seggt.« »Ick hür up't linke Uhr nich recht.« Kort, keiner wull dorvon wat weiten, Dat Päsel em en Swinhund heiten. An Bur Möllern kamm tauletzt de Frag', De was man dumm un ok man zag; De Amtmann fohrt em eklig in de P'rük Un führt em häßlich an den Wagen. »Wenn Hei nich seggt de Wohrheit glik, Denn lat ick krumm un lahm Em slagen. Wat säd tau Em de Bur Päsel? Herute mit de Sprak! Wat wir't?« »Ach ja, Herr Amtmann, ja! Ick heww dat hürt, Hei säd, Sei wir'n en rechten Esel. Wat wohr is, dat bliwwt wohr!« »Hürt dat villicht noch süs wer dor?« »Dat glöw ick nich, dat kunn woll nich gescheihn, Wi stunnen an den Aben ganz allein.« »Dat is fatal! Nur Nu paß Hei up un häud Hei sick vör't Leigen! Säd Päsel Em ok süs noch wat?« »Herr Amtmann, ja! Hei säd noch, dat Woll keiner dat bestriden künn, Dat sei en Swinhund deden sin, Un dat wull hei mi schriftlich gewen.« »Er Schafskopf, Esel, Dummerjahn! Warum nahm Er denn das nicht an? Warum ließ Er sich's denn nicht geben?« »Ih, dat ded ick em so tau glöwen.« De Fisch, de wull'n en König wählen. Je, wer süll't sin? Na, wer am fixsten swemmen künn, De süll von nu an König spelen Un in de Ostsee kummandieren. Sei sünd denn nu ok alltausamen Heranne treckt von nah un firn, Ut Bäk un Strom un Landsee kamen Tau de, de in de See all wir'n. Dat Mal würd prickt entlang den Strand Von Travemün'n bet Warnemün'n, Un an de beiden En'n, dor stünn'n De Wils un Dösch mit Fahnen in de Hand, Denn de würd'n dor as Richters stahn, Dat all'ns mit Rechten tau süll gahn. De Fohrt geiht los, los geiht de Jagd. Wo hett dat Volk sick afmaracht! Dat jappt un snappt un swabt un spaddelt Mit Keim un Mul, mit Start un Flott, Un männigein hett, leiwer Gott!, Sick richtig bet tau Dod afmaddelt. So kamen s' gegen Dobberan, Dunn is dat dörch ehr pustig Reih'n Denn hen un her mit Fragen gahn. »Wer is nu vör?« fröggt irst de ein. »Wer is nu vör?« fröggt all's tausamen. »De Hiring!« röppt't von Vören her, »De Hiring hett de Spitz uns namen! De Hiring! Hiring! De is vör! Mit den'n kümmt hüt kein Deuwel mit.« »De nakte Hiring!« seggt de Bütt Un tog ehr leiwes Mul verquer, »De nakte Hiring! De is vör! Nu kik doch mal!« Un tog ehr leiwes Mul vör Afgunst dal. Dunn stödd de Bedklock tau Dobran, Dunn blew dat Mul ehr scheiw bestahn. »je«, seggt oll Bur Madaus tau sine Fru, »Je, Mutter, segg, wat meinst denn du? Willn wi dat Kalw uns noch ansetten? Süs will ick't nah de Stadt rin ledden.« »Ih, ledd't man hen. 't is einerlei, Wi heww'n jo noch de annern drei, Wat säl'n wi ok mit all dat Veih.« Madaus nimmt nu sin Kalw in'n Strang Un ledd't de Strat nah Rostock lang.Bi'n Steindur stunn en Hümpel von Studenten, Un de sünd, as jug dat bekannt, In ehren Kopp vull allerhand Verfluchte Faxen un vull Fis'matenten. »Hürt!« seggt von ehr denn nu de ein – Hei hadd 'ne krumme Näs' un lange Bein, Mit Vadernamen heit hei Rein .... –, As hei den Buren ranne kamen süht, »Nu stellt jug all en beten wid Hir utenein un makt genau, So as ick jug dat heiten dauh.« Hei seggt dat Volk denn nu Bescheid, Un jeder Hasenfaut, de deiht Nu richtig ok, wat em is heiten word'n. Un mit sin Kalw ledd't ranne nu Madaus!»Na, Olling, na, wo geih't?« seggt uns' Student, »gu'n Morr'n! Wat will Hei heww'n för Sin Gaus?« »Wo so? 'ne Gaus? – kann Hei nich seihn? Dat is en Kalw, so as ick mein.« De Bur, de ledd't nu sine Strat herun. Kum was hei in dat Dur, dor stunn Denn ok all grad so'n Slüngel wedder, De dwäterte dor up un nedder. »Na, Olling, will Hei nich Sin Gaus verköpen?« »Wat? Ok 'ne Gaus? – kann Hei nich seihn? Sall ick de Ogen Em upknöpen? Dat is en Kalw, hett sin vier Bein, Un achter hett't en langen Start, Un wenn't dat Mul updeiht, denn blart't.« De Oll, de ledd't nu förfötsch in de Stadt, Doch hett hei sin Bedenken hatt; Hei kek sick af un an eins äw're Schuller Nah sin oll Kalw üm, grad as wull'e Sick äwertügen, ot en Kalw ok wir. Ja, t was en Kalw. Wat wull de Kirl denn mihr?As hei nu ledd't de Steinstrat sacht hendalen, Dunn müßt de Düwel einen drüdden halen, De ward sick vör den Buren stellen Un fröggt: »Wat sall de Gaus denn gellen?« »Gott's Dunnerwetter!« seggt de Bur, »Hir in de Strat un ok all vör den Dur Dauhn sei dat Kalw för Gaus mi schellen. kannst du nich kiken, grote Dalf? Dat is kein Gaus, dat is en Kalw.« Hei ward nu doch sihr ungewiß, Ot würklich ok en Kalw woll is Un ob hei sick ok irren kann. Hei dreiht sick üm un kicktt sick an. »Ne!« seggt hei, un kratzt sick in't Hor, »Dat is en richtig Kalw förwahr! 'ne Gaus hett Federn un twei Bein, De Kirls, de känen blot nich seihn Un sünd nich recht up ehren Schick. Wer leddt denn Gäus' ok an en Strick? Dat Stück, dat wir denn doch tau stark.«Na, hei kümmt nah den nigen Mark, Un as hei dor nu will heruppe bögen, Dunn warden noch en por dor rümmerströpen, De kemen nah em ran un frögen: »Na, Olling, willst din Gaus verköpen? Wi will'n di sößteihn Gröschen gewen.« »Na, dit is doch!« röppt Bur Madaus, »So wat is mi noch nie passiert in minen Leben! Irst was't en Kalw, nu is't 'ne Gaus! Nu is't 'ne Gaus, irst was't en Kalw! Heww ick denn minen Klauk man halw? Dat was en richtig Kalw hüt morg'n. – Un is dat denn 'ne Gaus nu word'n, Denn ward't as Gaus nu ok verköfft!« En Preister hadd enmal en Pird, En schönen, brunen Bläßten wir't! Doch stunn hei nich mihr up sin Pal Un hadd en beten Spat un wat von Schal. Dat hadd em just nu noch so vel nich dahn. Doch wat de Hauptsak was bi't olle Dirt, Hei was tau vel tau Faut all gahn. »Vör'n Schinner is hei noch tau gaud«, Seggt tau den Preister Jehann Haut, »Wi will'n em irst noch düchtig ruter bäkern Un up en Mark em denn verhäkern.« Un as nu Hans is fett un glatt, Dunn führt de Preister nah de Stadt, Un durt nich lang', dunn bütt en Handelsmann Vir Luggedur för Preister-Hanßen an Un einen Daler Halftergeld. Na, endlich kümmt de Handel t'recht. De Preister geiht nu rümm un söcht un söcht En anner Pird, wat beter em geföllt. Hei söcht un söcht! De ein is em tau lütt, Un den'n sin Farw is em nich mit, De hett dat Spat, un de hett Gallen, De anner kann em ok nich recht gefallen, De Brun, de ward en Krübbensetter sin, De Voß is dämlich ganz gewiß, De Swart is in de Flanken em tau dünn, Un de un de, de hewwen keinen Bliß, Un einen Bläßten süll dat doch nu sin; Denn wenn hei 'n beten statsch wull führen, Denn müßt hei mit den annern doch calüren. Na, mit de Wil dunn würd dat düstre Nacht, Taum Handel was't binah tau späd, Un as de Preister dräwer nah hett dacht, Wo hei 'ne Mähr kreg, kamm en Jud un säd: »Wiß un wohrhaftig, straf mi Gott, Herr Paster! Ick heww en Wallach, dat's en Pird; De's unner Bräuder dusend wirt, Den kepen Sei, un paßt er Sei nich, denn will ick in de Ird hir sinken, Denn will'ck verswarzen ganz un gor, Denn fret'ck em up mit Hut un Hor Un will en ganzen Sod dortau utdrinken. Dat is en Wallach, segg ick, ut en grot Gestüt! Hei is von vornehmes Geblüt Un hett enmal den Grafen Hahnen hürt, Un hett vir extraweiße Hinterfüß' Un an den Kopp en schenen Bliß. Ick segg Se, ne! dat is en Pird, Dat liksterwelt mit Ehre Staud calürt. Nu wissen Se, was das vor ener is. So ener is't, dor kän'n Se kamen!« Un denn bet hei de Tähn tausamen Un nörxt un gnuckert mit den Kopp, As hadd hei 'n Tom in't Mul un makt so'n Mirken, As wenn de Kinner spelen Hottepirken. De Paster güng nu nah den Stall, De Jud, de halte 'ne Latern Un wull den Brunen rute ledd'n. Doch wil dat doch tau düster all, So seggt de Paster: »Lassen Sie ihn stehn. Wie alt ist denn das Pferd?« »Fiw Johr! Wiß un wohrhaftig! Seihn Se nah de Tähn. Fiw Johr is hei, un süll hei öller sin, So will'ck ...«, röppt hir de Jud un swört Sick glik drei Klafter nah de Ird herin. De Preister, den de Brun geföllt, Wil hei en Bliß un witte Beinen hett, Ward handelseins up dörtig Pistelett Un noch drei Daler Halftergeld. Hei lett den Brunen glik anspannen, Wil em dat schir all düster ward, Un führt mit sinen Kop vergnäugt von dannen. Knapp sünd sei ut den Dur herute kahrt, Seggt hei tau sinen Knecht: »Johann, Wie geht das Pferd, wie stellt's sich an?« »Dat Pird, Herr Paster, schint mi recht verstännig; Hei's still un fram un nich unbännig Un schint recht ruhig von Natur. Dat is en schönen Brunen, Herr Pastur.« Nah ein'ge Tid, dunn fängt de Preister wedder an: »Wie geht das neue Pferd, Johann?« »Ick dank', Herr Paster; oh, hei geiht recht gaud«, Seggt tau den Preister Jehann Haut, »Irst wull de anner in den Landweg bögen, Doch unse nige Brun, de ded sick gor nich rögen, Hei höll den annern in den richt'gen Weg; Ick glöw, Herr Paster, un ick segg, Hei is hir in de Gegend all bekannt.« »Ih«, säd de Preister, »das wär' ja scharmant!« Na, kort, de Mähren güngen so tausamen, As wiren s' up de Welt as Twäschen kamen; Doch as sei kemen an dat Flag, Wo üm den ollen Klewerslag De Weg sick rechtsch nah't Dörp herunner swenkt Un wo de Weg sick twält, dunn lenkt De Brun von sülwsten in den Nebenweg. »Ih, dit's doch nahrschen! Na, ick segg!« Röppt Jehann Haut, »dit nimmt mi Wunner«, Un is mit Un stellt sick bi den Brunen hen un kickt em an. »Was machst du da? Was willst du denn, Johann?« »Ick will mi blot dat Dirt genau beseihn, Un weiten S' wat, Herr Paster, wat ick mein'? Wi hewwen makt en schön Geschäft, Wi heww'n den ollen Brunen wedder köfft.« De Amtmann let sin Buren kamen, Un as de Buren sünd tausamen, Dunn höllt hei ehr 'ne hellsehe Red': Wo hei dat makt an ehre Städ', Dat s' ehren Vurtel man nich wüßten Und dat sei't anners maken müßten, Sei künn'n em ihrlich dat tau glöwen,Dat s' an em einen Vader hadden; Sei hadden würklich keinen Schaden, Wenn s' em ehr Geld herute gewen; Un blot ehr eigen Bestes wull'e. »Wie leicht«, so slot'e, »Leute, läßt es Sich einsehn: ich will euer Bestes.«De Buren trecken mit de Schuller, Denn so 'n oll Bur is hellschen tag, Un dreih'n den Haut vör ehre Mag' Un dreihen bet un dreihen duller Un stahen stumm dor Mann vör Mann Un kiken up de Tehnenspitzen.De Amtmann fängt nu wedder an: Hei för sin Part woll ehr blot nützen, Hei wir jo ümmer för sei west, Hei wullDunn seggt tauletzt ein von de Ollen: »Herr Amtmann, ja, dat glöw wi all, Doch wenn ick't ihrlich seggen sall: Uns' Best wull'n w' doch för uns behollen.« Wi hadden hier tau Lan'n en Preister, Dat was en sihr olt snurrig Mann, Doch in sin Predigt was hei Meister, Hei predigt so, dat jedermann Sick licht dorut vernemen künn; Un, wat sin Text ok grad müggt sin, Hei wüßt sin Thema so tau dreihn, Dat hei kamm rinne in den Sadel, Von wo ut hei sin leiw Gemein Mit spitze Würd' un dristen Tadel So recht tau Water riden künn. Na, einmal würd sin Text denn sin, Wo uns' Herr Christus äwer't Water führt Un wo de Sturm den See uprührt. Dit deilt hei sick nu nüdlich in: De irste Deil was »Gott im Sturm«, De tweite was »Der Mensch im Sturm«, De drüdd »Der Mensch des Morgens nach dem Sturm«. So kamm hei denn up't Bramwindrinken Un von den Bramwin up de Deiweri Un würd denn sin Gemein – verstehst mir? Wie? – Gehürig mit den Tunpahl winken. Sei hadden em sin Wisch uthött, Un't würd ehr utenanner set't, Dat nich allein des Nachts Inbreken Un heimlich Musen Stehlen wir. »Nein, meine Freunde«, würd hei spreken, »'s ist Diebstahl auch, wenn einer mir Die Wiese, ohn' es zu vergüten, Mit seinen Pferden läßt aushüten.«Na, dat is gaud! De Predigt is nu ut, De Lüd' gahn ut de Kirch herut, Un de Herr Paster sitt recht schön In'n Lehnstaul in sin Stuw', dunn kloppt dor wen. »Herein!« – 'rin kümmt de Schult un säben Buren. »Wi kamen tau den Herrn Pasturen, De Predigt was uns doch tau hart. – Na, red nu du mal, Vadder Swart!« »Ja, Herr Pastur«, seggt Swart, »Sei säden, Dat wi Ehr Wisch uthäuden deden. Dat's nich an dem, dat's woll nich so. – Na, nu red du mal, Ramelow!« »Ja«, seggt denn Ram'low, »nich de Mähren, De Gäus', Herr Paster, sünd dat west; De Tun is nich de allerbest, Un de oll zackermentschen Gäus' – Na, nu red du mal, Vadder Heys'!« »Ja, Herr«, seggt Heys', »dat sünd de Gäus'!« »Dat sünd de Gäus'«, segg'n s' alltausamen, »De sünd in Ehre Wisch rin kamen, De krupen allentwegen dör, Un, Herr, dor kän wi ok nich vör.« »Je«, seggt de Paster, »dat sünd all so'n Saken; Indessen jitzt is nicks dorbi tau maken.« De Buren segg'n »Adjüs!« un gahn, Doch buten bliwen sei bestahn Un stöten sick enanner an. »Hei's süs so'n ollen klauken Mann, Un let sick hüt doch so beluren!« »Ja, Kinnings«, seggt de Schult, »wi Buren, Wi sünd denn doch en ganz Deil kläuker; Hei is woll klauk up sine Bäuker, Indessen doch ...« – »Ja«, lacht oll Heys', »Hei glöwt wohrhaftig, 't sünd de Gaus'!«Den negsten Sünndag stunn de Herr Pastur In sinen swarten Rockelur Up sine kannzel wedder dor; Doch was't, as wenn em sin Tolor En beten dick un vüllig satt, As hadd hei in den Bussen wat! Hüt kannzelt denn mal uns' oll Paster! »Das Lügen«, seggt hei, »ist ein Laster. Wir strafen es mit Recht an Kindern Und geben ihnen derb die Rute. Was tun wir aber alten Sündern, Die, überlegt, mit kaltem Blute Uns in das Angesicht belügen? Die könn'n die Rute nicht mehr kriegen, Und Strafe muß doch sein! – In solchen Fällen Muß man den Lügner an den Pranger stellen. Schult«, seggt hei, »Swart un Ramelow un Heys' Un denn ji annern vir, ji sädt, Von Pird wir in min Wisch kein Red'; ›Herr Paster, ne! – dat sünd uns' Gäus'.‹ As freche Lägner staht ji dor!«Un langt herin in den Tolor Un halt wat rut un smitt taum Schreck Von uns' veninschen dummen Buren Pirdappel ehr an ehre langen Uhren. »Ich frag euch, ist dies Gänsedreck?« Un ward sin Bauk tausamen slahn Un ut de Kirch herute gahn. Un buten up den Kirchhof stahn Tausamen wedder unsre Buren Un kratzen sick de langen Uhren Un holl'n so'n rundes Ding in Hän'n Un dreihn un wenn'n Un dauhn dat linksch un rechtsch betrachten, Bet Schultenvadder endlich seggt: »Hei is doch kläuker, as wi dachten! Ja, de Herr Paster, de hett recht: Oll Jochen Bohm, dat was en Pächter. »Ne, ne, min leiw Herr Nachbor«, seggt'e, »Tau so'ne Stückschen bün'ck tau olt. Wo? Ick süll nochmal Fahrenholt In desen slichten Tiden pachten? Dor lachten jo de Häuner äwer Un hadden recht ok, wenn sei lachten.« »Herr Bohm, Herr Bohm, erlauben Sie? Bei Wissenschaft und bei Chemie, Stallfütterung und bei Dränieren kann man dreifache Pacht riskieren.« »Wo? Ick süll dor min Geld vergraben? Min Veih süll nich in't Gras herin?« »Erlauben Sie, Herr Bohm, Sie haben Davon den reichlichsten Gewinn. Herr Bohm, bedenken Sie doch bloß, Das Gut wird ja noch mal so groß, Wenn wir nach neuestem System Das Rindvieh auf dem Stall behalten, Wir brauchen ja nicht Brach zu halten.« »Na, dit geiht mi doch äw're Böm! Kein Brak! – Kein Brak? Kein reine Brak? Herr Nachbor, ne, Ehr Wurt in Ihren, Un Growheit is nich süs min Sak, Doch dit's gradtau en dummen Snack, Den kän'n S' sick up en Knüppel sniden, Un nahsten kän'n S' dor Hun'n mit smiten; Ick gew dorför kein Pip Toback Un lat mi von kein Schap nich biten.« »Erlauben Sie, Herr Bohm, in diesen Zeiten ...« »Ei wat! – Erlauben Sie, erlauben Sie. Ick frag den Düwel nah Chemie Un will von nige Mod' nicks weiten. För't Rindveih hürt de frische Slag, De oll, de is de Schap ehr Flag, Un för de Faselswin de Brak, So is de Sak! So het't uns' Herrgott ingericht, Dat jedes Veih dat Sinig kriggt, Un seihn S'«, un nimmt de Fust un dämmert Eins up den Disch, »de ni Geschicht, De is von Ur tau En'n belämmert.« »Erlauben Sie, Herr Bohm ...« – »Ei wat! Erlauben Sie, erlauben Sie – Ick nem min Fru un Kind mit mi Un treck herinne in de Stadt; För mi is hir nicks mihr tau braudern. Nah Fahrenholt, dor kem am besten So'n recht Gelihrten, de't verstünn, De't Gaud mit Vagelmeß afmesten Un all sin Veih mit Sagspön faudern Un denn in't Burken setten künn. Ick bün nich för de nige Mod', Ick will nich mihr. Adjüs, Herr Rohd!«As Fahrenholt verpacht nu ward, Dunn kriggt dat so'n gelihrt Entspekter; De oll Herr Bohm treckt in de Stadt, An'n Hoppenmark nah Rostock treckt'e. Un as hei nu den irsten Morgen Sick mit de Pip in't Finster leggt, Röppt hei sin Fru hentau un seggt: »Den Kaffee lat de Dirn besorgen; Kumm sett di an dat Finster 'ran, Kik blot mal ut! – Wat will wi mihr? Is't nich, as man sick't wünschen kann? Na, so wat makt mi nu Pläsier. Wat is't för'n Lewen up de Straten! Kik dor mal dit! Kik dor mal dat! Kik dor, dor kamen gor Soldaten! Ne«, seggt hei, »Lining, Stadt bliwwt Stadt. Un ick süll mi in ollen Dagen Noch mit de nigen Moden plagen Un mit de duwwelt Pacht afquälen, Dat süll mi fehlen!« As nu sin Döchting kümmt herin, Röppt oll Herr Bohm: »Kumm 'ranne, Fiken! kannst ok en beten rute kiken, För di ward't ok pläsierlich sin.«So sitten sei den irsten Dag, den tweiten, Den drüdden Dag; Herr Bohm, de sitt Un will von nicks as Kiken weiten, Un Fru un Fiken kiken mit. Doch endlich fangen Fru un Fiken Von't ew'ge ut dat Finster Kiken Recht herzlich tau hujahnen an, Un oll Herr Bohm, de hujahnt mit. »Je«, seggt Herr Bohm, »dit is doch man, Dat ein sick dumm un dämlich sitt, Wi kän jo ok herüm spazieren Un kän jo ok spazieren führen, Wi kän't jo lasten; heww'n dat jo.« »Ja, aber, Vating«, seggt lütt Fiken Un ward em üm den Bort rüm striken, »Zuerst en neuen Paleto.« »Ja«, seggt denn ok de leiwe Fru, »Ja, Bohm, vor allen möst du nu Di nah en Paleto ümseihn – Kik rut! Ahn so'n Ding geiht hir kein.« Herr Bohm, de wehrt sick, wat hei kann. »Wat gahn mi nige Moden an? Heww'ck nich de schöne ni Mantäng, De'ck mi irst vör en Johr let maken?« Doch Fiken, de ward düller straken Un bringt den Ollen in't Gedräng, Un Mutter, de lett ok nich nah, Un Jochen Bohm seggt endlich: »Ja!« Un denkt: Ei wat! Man furt mit Schaden! Un fröggt sick nah en Klederladen. »Gu'n Tag auch, Herr, mein Nam' is Bohm, An'n Hoppenmark un Ökonom. Ich wünsch 'ne neue Paleto. Wenn Sie 'ne fert'ge haben, so Tun Sie mich diese mal eins her.« (Oll Jochen Bohm sin Mod', de wir, Dat hei mit »Ihnen, mich un mir« Hellsch dwaslings 'räwerfideln ded; Den Snider gung dat ebenso.) »For Sie en neuen Paleto?« »Ja«, seggt uns' Jochen Bohm, »for mir; 'ne braune, wenn ich bitten möcht!« »Ein brauner ist noch grade hier.« Un Jochen, de probiert dat Beist Un kickt un strickt un treckt un seggt: »Hier oben tut sie prächtig passen, Doch lang is sie mich allermeist, Sie denken woll, ich soll noch wassen?« »Dies nicht; nein würklich, dieses nicht! Es ist die Mod' nu einmal so, Ich hätt die Mod' erst nilich kriggt; Dies ist der richt'ge Paleto. Die Mod', die macht ein groß Geschäft, Den einen hab ich man noch liegen, Und was de Längde anbetrefft, So ist die Kürze leicht zu kriegen.« »Ja, dat is wohr«, seggt Jochen Bohm, »En En'nlang af, en frischen Som – Na, Meister, woviel kriegen Sie? Un legg'n Sie mich auch Flicken bi Un auch en bitschen Zeug zum Futtern.« Bekickt sick hin'n un vör noch mal Un geiht de Blaudstrat stramm hendal Un kümmt denn nu herin nah Muttern. De springt tau Höcht: »Na, Jochen, sühst du? Gaud teigen Johr nu jünger büst du, De Paleto, de kledt di mal!« Un treckt den Rock nah unnen dal Un röppt herut: »Kumm rinne, Fiken! De Paleto! – Kik Vadding bloß!« Un Fiken kümmt, un nu geiht't los, De beiden Frugenslüd', de striken Den ollen Herrn den Rock so glatt, Bet hei as in 'ne Wustslus' satt. »So sitzt er gut! – Sieh! Mutter, so! Herrje, der schöne Paleto!« Fru Bohmen leggt indeß bedächtig Den Kopp in ehre Hand herin Un seggt: »De Paleto is prächtig, Doch künn hei 'n beten körter sin.« »Ja«, seggt ok Fiken, »hei 's tau lang, 'ne Virtelehl tau lang geraden, Twei Hän'nbreit af, dat kann nich schaden.« »Na«, röppt oll Jochen Bohm mit mang, »Heww ick't nich seggt, sei wir tau lang? Doch de oll nägenklauke Snider, De säd, so wir sei in de Mod'.« »Wat?« seggt sin leiwe Fru, »wat wir'e? Hei is di vel tau lang in'n Schot, Hei geiht di jo bet up de Hacken. Dör möt wat af, twei Hän'nbreit; Indessen, dat's 'ne Kleinigkeit.« Ok Fiken seggt: »Dat's lichting dahn, Un morgen ward spazieren gahn.«Den annern Morgen in de Früh Snorkt Jochen noch sin Melodi, Dunn is sin leiwe Fru all buten Un ward dat Klederschapp upsluten Un halt herut den Paleto Un halt sick Nadel, Schir un Twirn, Un ritsch un ratsch! »So, Vading, so! Nu kannst du in em rüm spazier'n, Nu ward hei in de Mod' woll sin«, Un hängt em in dat Schapp herin. Un dat is gaud. – So hen tau säben Fängt Fiken ok an uptaulewen, Steiht up un fängt sick an tau waschen, Dunn schüt't ehr dörch den lütten Dätz: »Wahrhaftig ja! – So ist's, so geht's! Du sollst dein Vating überraschen, Du schneid'st 'ne Viertelelle ab.« Un wutscht herunner nah dat Schapp Un halt den Paleto herut Un drummelt rings üm in den Schot Twei Handbreit af. »Nun ist er gut, Nun ist er nach der neuesten Mod'.« Nu fixing noch en frischen Som – Wie wird sich nun ihr Vating hägen! Du kannst woll lachen, Jochen Bohm.Hei slöppt indeß. – So hen tau nägen, Dunn ward hei ok sick rute rögen, Un't is soglik sin erst Gedank: »Din Paleto is di tau lang; De Fru'nlüd' laten doch kein Rauh, Du möst ehr man tau Willen sin!« Un röppt sin Mäten lis' herin Un flustert ehr ganz sachting tau: »Dürt«, seggt hei, »Dürt, in't Klederspind, Dor hängt 'ne Paleto, min Kind, Dat Ding, dat is tau lang geraden, Dat bring mal nah den Klederladen Un segg den Mann: ick hadd Dat wir Sei wir tau lang mi vel tau vel, Dor müßt wat af, 'ne gaude Virtelehl. Un tau min Fru ward nich doräwer spraken, Ick will ehr dor 'ne Freud' mit maken.« Un Dürt, de geiht un kümmt taurügg. »Herr«, seggt s', »de Snider wunnert sick, Wo dor noch woll wat 'runner künn, Dat Ding würd vel tau kort all sin.« »Gott's Weder«, seggt oll Jochen Bohm, »Is denn de Kirl ganz in den Drom? Segg em, dat wiren Dämlichkeiten, Un segg em, Dürt, ick heww di seggt, Grad wil hei sick dorwedder leggt, Grad dorüm, dorüm, sall sei so! Ick wull 'ne korte Paleto.« Un Dürt, de geiht, kümmt wedder t'rügg. »Herr«, seggt s', »hei schüddköppt fürchterlich, Doch endlich sned hei wat von af Un säd, as hei s' mi wedder gaww, Nu würd sei denn woll kort naug sin.« »Schön«, seggt de Oll, »denn nimm sei man Un häng' sei in dat Schapp herin.«De Tid taum Utgahn kümmt heran, De beiden Frugenslüd', de freu'n Sick jede up ehr eigen Hand. Fru Bohmen denkt: »Ne, wo galant Ward Jochen in den Rock utseihn!« Un set't en Haut mit Feddern up. Un Fiken in den stiwen Rock, De süht denn nu so nüdlich ut, As wenn 'ne dresselt Kläterpupp In eine Tunn rin krapen wir Un kek nu ut dat Spundlock rut. Wat is dat Kind doch glatt un schir! Wat is sei nüdlich antauseihn! Wo gahn ehr un'n de leiwen Bein As en por lust'ge Klockenswengel! Na, Fiken is en wohren Engel. »Nun sind wir in der Mod' – süh so! Auch Vating mit den Paleto.« Un oll Herr Bohm, de is so froh: Wat würd'n de Frugenslüd' sick hägen, Wenn s' nu dat Ding tau seihen kregen! Un stellt sick vör de Stuwendör, Mit eine Hand all an de Klink. »So, Dürt, nu gah un hal dat Ding, Nu bring' de Paleto mal her! – Wat de woll maken grote Ogen! Nu help s' mi an! – Nu up de Dör!« De Dör geiht up, dor steiht uns' Jochen – In'n Paleto? – Ih, dummen Snack! Ne, in 'ne kort Husorenjack. Schriwerbengels, dat is wiß, De sünd unplumpsch von Natur, Wat so 'n rechten Schriwer is, Dat's 'ne grave Kreatur.Utnahm mak ick girn mit Freuden, Un nich ümmer paßt de Fall! Männigein, de is bescheiden; Un ick mein sei ok nichNe, ick mein de Grotmulsprekers, Mein de rechten, echten Sloms, Mein de rechten, echten Bräkers; För gewöhnlich heiten s' Stroms.Wenn des' Ort so up en Hof is, Ach wat sünd sei denn so dünn! Wenn de Herr man 'n beten groww is, Krupen s' nah en Muslock 'rin.Ach, wo männigein hett seten An 'n Bedeintendisch un et, Ebenso as't Stuwenmäten, Wat de Herrschaft äwrig let.Wenn hei äwerst denn einmalen Kümmt tau Stadt 'rin, na, denn geiht't, Grad as wenn so'n jöhrig Fahlen Vörn un hinnen utslahn deiht.»Süh dor, Brauder, büst du hir? Is de Voß dor buten Heda! Hir! Markür! Markür! Bring mi mal 'ne Buddel Win.«Mit de Dalers smiten s' rümmer, Grad as wir dat Geld man Dreck, Un »Markür!«, so geiht dat ümmer, Un »Markür!« in einem weg.»Bräuding, kumm, nu will w' mal danzen! Hir is baben hüt en Ball. Will'n de Dirns mal 'rümkuranzen, Dat ehr glik dat Wedder sall!«In den Saal, dor kamen s' 'rinner. (Ach, wo nüdlich büst du, Strom!) »Na, Muskannt, geswinn, geswinner! Dat geiht just as in en Drom.«Wenn sei sick 'ne Dam denn halen, Sünd sei zierlich as en Oß; Führen sei den Saal hendalen, Just as leddten s' ehren Voß.Sei schenier'n sick nich en Happen, Ehr gehürt de ganze Saal, Un sei springen 'rüm un trappen, Talpsen ümmer up un dal.In sin Fett is nu en jeder. »Brauder, hüt danz ick mi dod!« Pedden de Damen up de Kleder, Geiten Win ehr in den Schot.»Kumm, wi will'n mal drinken, Brauder! Un Champagne möt dat sin. Un, Markür, wat giwwt för Fauder? Bring' mal 'n gauden Arm vull 'rin.Na, nu, Brauder, will'n wi supen! – Giww mi mal de Ahntenbrad –, Bet wi nich mihr känen krupen, Bet wi nich mihr sitten grad.Ja, un Prügel möt't noch gewen, Ogen, Puckel, brun un swart. Ball ahn Prügel is kein Lewen, Is grad as en Hund ahn Start.«Doch, as ick segg, so sünd s' nich all. De weck, de weiten up den Ball Un ok in allen andern Fällen Sick uterorndlich fin tau nehmen, De bruken nahrens sick tau schämen. Un so 'n Geschicht will ick jug jetzt vertellen. Ick hadd mal einen Strom, en rechten finen, De redt nich anners as »zu dienen«, Un denn ok mal »ich danke Ihnen«, Un wenn hei so recht höflich wesen wull, Säd hei tau mi: »Heww'n S' doch de Ihr, Herr Krull!« Na, desen Strom, den'n müßt dat mal mallüren, Dat hei sick müßt mit min Mamsell vertüren, Un 't müßt em so unglücklich gahn, Dat hei sin Finheit ganz verget Un up dat Mäten anfung lostauslahn, Bet ick sei utenanner ret. Na, de Mamsell, de lep nu nah't Gericht. »Hei slog mi äwer'n Puckel, äwer'n Bregen, Un 'n Stück'ner drütteihn heww ick kregen«, So slöt sei ehre Klag'geschicht. De Amtmann ded nu minen Ströming fragen: »Mein lieber Herr, Sie sind verklagt, Die Wirtschaftsmamsell Müller sagt, Sie hätten schändlich sie geschlagen Und dreizehn Hiebe ihr gegeben, Ich frag Sie nun, ob solches Sie getan?« »Herr Amtmann, ne, dat nenn' ick äwerdrewen, Dat nenn ick utgestunk'ne Lägen! Ick strid dat nich, ick heww sei slahn; Doch Ick weit mit Damens ümtaugahn.« »jung'«, säd de Oll, »dat kann nich ewig wohren, Du büst nu ok all in de Johren, In unsre Schaul kannst ok nich wat mihr lihren, De Preister sall di kunfirmieren, Un wenn du di denn schickst in allen Gäuden, Denn sallst du nahsten Ossen häuden.« Na, wenn de Oll wat säd, denn hülp kein Reden; Ick müßt nu also hen tau'n Beden. Uns' Paster was en klauken Mann; Hei sach't mi glik an mine Ogen an, Dat ick man 'n beten düsig wir Un dat ick öfter up de Pier As up de Bänken in de Schaul hadd reden. Indessen gung de Sak vel beter, as ick dacht: Ick namm mi hellischen in acht Un lihrt den Katekismus un de Bibel Un lihrt de grote Waterfrag'. De Preister säd: »Mein Sohn, nicht übel! Wenn du so bei bleibst, kommst du nach.« Binah was ick all Primus, as sei't nenn'n, Un äwer mi, dor stunnen man noch drei. Doch jedes Ding, dat hett en En'n; 'ne Wust hett sogar twei. De Preister kamm mal nah de Stuw' herinner Un säd tau uns: »Min leiwen Kinner, Was ist das für ein Mensch, der immer Sich weidet an des Goldes Schimmer Und an den eitlen Mammonsgaben, Der gierig ist, noch mehr zu haben, Der immerfort sein Hab und Gut vermehrt Und Schätze sammelt, die der Rost verzehrt? Wie nennt man einen solchen Mann?« Hir stunn hei up un wendt sick an Stin Durtig Hannemanns ut Golchen. »Mein liebes Kind, wie nennt man einen solchen? 'n Gei ... 'n Gei ...?« Doch Durtig, de blew stumm. Herr Je! wat is de Dirn doch dumm! So dacht ick, un ick plinkt ganz schlau Den Preister mit de Ogen tau. Hei würd't gewohr un redt mi an: »Na, du, mein Sohn, was ist das für ein Mann, Der fröhnet so verruchtem Laster? 'n Gei ... 'n Gei ...?« – »'n Geistlichen, Herr Paster.« Nicks geiht äwer vörnem Wesen! Beten Schriwen, beten Lesen Un de Bibel af un an Lihrt ok woll de Bursmann; Mit de Höflichkeit, dor weit Blot de Eddelmann Bescheid.All von lütt up ward dat tagen, Sick recht höflich tau bedragen. Dat möt glik französch parlieren, In de Weig' all danzen lihren, Kratzfaut maken, Reverenz, Dat du kriggst de Swenzelenz!Was mal ens en Herr von Degen; As hei Vaders Gaud hadd kregen, Hett hei sick 'ne Fru ok namen, Is ok bald en Junker kamen. De kamm, as sie mi vertellt, Mit en Snürliw up de Welt.Hei ward nu nah allen kannten Von Bekannten un Verwandten, Von de kläuksten Guwernanten Un von sähen olle Tanten, Adelig heruteputzt Un taum smucken Junker stutzt.As uns' Junker nu würd gröter, All de Höflichkeit verget 'e: Hei lep vör de Guwernanten Un vör sine säben Tanten Un lep in den Pirdstall rin, Drew sick mit de Stallknechts rüm.Bald würd hei denn ehres Gliken, Würd sihr nah den Pirdstall rüken, Un de gned'ge Fru Mama Säd taum gned'gen Herrn Papa: »Setz dich hier mal zu mir her; Sag', was meinst du woll, mon cher,Wär' es jetzo woll nich Zeit, Daß er noch mehr Höflichkeit Lerne und französch parlieren Und französische Manieren?« Herr von Degen seggt: »Auf Ehr! Du hast immer recht, ma chère.«Nu würd denn för hogen Lohn Richtig 'ne französch Person Ut en frömden Land verschrewen Un de Bildung stark bedrewen. Fru von Degen seggt: »Auf Ehr! Magniperbement, mon eher.«Einmal gaww denn ok von wegen Festdag unse Herr von Degen En gefährlich Middageten; Junker Korl hett ok dor seten, Un satt dor in gaude Ruh, Bi em Mamsell Parlewuh.De Mama fung an tau lawen, Wat ehr Junker hadd för Gawen Un wat saubere Manieren Un wat hei französch ded lihren. Korl satt dor as in'n Däs', Mit 'ne lange, snappig Näs'.Dit sach Mamsell Parlewuh, Weckte em ut sine Ruh: »Monsieur Charles, mouchez-vous!« »Je! süh! kik! Wat, mouchez-vous? Sei is ok woll nich recht klauk? Heww'ck ok all en Snuwdauk?« Kenn'n ji den ollen Abraham Ut Ribnitz woll, de süs mit Ogengläs' Un Brillen hen nah Güstrow kamm? Hei hadd 'ne hellisch lange Näs' Un von Kalür blag as 'ne Träms'. Na, de un oll Levin ut Däms – Hei würd ok Humpel-Levin nennt –, De hadden beid all lang sick kennt Un wüßten vonenanner ganz genau, Dat jeder düchtig hadd wat in de Schauh, Dat beid' sei in de Wull rin seten Un Moses hadden un Propheten.Na, Levin dröp mit Abrahamen In Güstrow mal tau Marktid ens tausamen. Sei gahn nu in en Wirtshus 'rinner Un reden dor von Handelssaken, Un as de gründlich sünd bespraken, Dunn kamen s' endlich up ehr Kinner. »Ick heww«, seggt Levin, »man das ain.« »Gott's Wunder«, seggt nu Abraham, »Ick hob jo aach man bloß das ain! Gen wir de Kinner doch zesamm, Laß unsre Kinner sich doch frain!« Un durt nich lang', so sünd sei handelsein. »Na gaud! Denn will'n wi doch vor allen Dingen«, Seggt Levin nu tau Abrahamen, »Dat negste Mal de Kinner mit uns bringen, Wenn wi nah Güstrow wedder kamen; Denn wenn sei beid sick sälen frigen, Denn möten sei sick doch ok mal tau seihen krigen.«As sei dat negste Mal nu kamen Un sei tausam nu wedder sünd, Fröggt Humpel-Levin Abrahamen: »Nu? Hast de mitgebrocht dain Kind?« »Was wüll ich nich! Was fragst du mir? Main Kind is in de Kammer hier. Doch, Levin, sag', wo üs denn dain?« »Ich will's doch gleich zu holen gaihn. – Doch hör'! Wir wüll'n en Spaß uns machen, Wenn ich d'ran denk, muß ich schon lachen. Rechts in de Kammer is dain Kind? Nu wüll ich holen mains geschwind, Das wüll'n mer links hier in de and're bringen, Un wenn mer beid' hier hoben Platz genummen, Hier auf den Sofa in de Stu, Dann wülln mer mit de Klingel klingen, Dann süll'n se beid' zugleich herinner kummen.« »Ja, Levin! Ja! Das is zum Lachen. Was werden se vor Ogen machen! Nu sput' dich man und lof geschwind!« Un oll Levin, de bringt sin Kind. As sei tausam nu wedder sünd Un ehre Kinner in de Kamern neben, Dunn setten sei sick up den Sofa dal Un freuen sick un dauhn sick hägen, Wat dit woll för en Spaß würd geben, Wenn nu de Kinner hir taum irstenmal As Brudlüd sick tau seihen kregen. »Paß du mal aaf! Das würd e Spoß!« »Der Infall is wohrhaftig doch karjos!« »Ich wollt, de Memme wär' derbei.« »Na, Levin! Wenn ich sag' nu: ains, zwai, drai!, Denn kannst du mit de Klingel laiten, Se wüssen, was das süll bedaiten.« Un Abraham seggt: »Ains – zwai – drai!« »Gott's Wunder!« röppt Levin, »ai waih!« »Wos üs?« röppt Abraham, »wie haißt? Bin dorüm ich her mit das Kind gereis't?« Denn seiht, dor kümmt ut jede Kamerdör En upgeputzten Judenjung' hervör. »wenn mi morgen dat Weder so paßlich bedünkt, will ick ledden de Ossen tau Stadt; Sei sünd grot und sünd stark, denn ick heww sei fiw Johr up de Weid und in Fauder all hatt. Doch ick krigs' nich verhandelt, ji sält dat man seihn«, seggt de Bur, »gewt blot man mal acht! Denn meindag' nich is't kamen, as ick mi't heww drömt, un meindag' nich, as ick mi't heww dacht.«Un den annern Morgen tau richtige Tid, dor hett hei de Ossen in't Strick. »Na, en Dalerne föftig«, so denkt hei, »de krig'ck, wenn ick jichtens up Morgen heww Glück. Wat ick födder, sünd s' wirt, denn sei beid sünd gesund, un sei beid sünd so glatt und so wacht; Doch meindag' nich is't kamen, as ick mi't heww drömt, und meindag nich, as ick mi't heww dacht.«Un de Köpers, de kamen und schüddeln den Kopp: »Ne! De Pris, min oll Fründ, is tau stark.« Un de Bur, de täuwt, un de Bur, de lurt, un hei steiht, bet vörbi is dat Mark. As dat Mark nu vörbi is, dunn ledd't hei dat Veih in de Straten hendalen ganz sacht, »'t is ok ditmal nich kamen, as ick mi't heww drömt, un ok ditmal nich, as ick mi't dacht.«As hei ledd't nu nah Hus', dor dröppt hei 'ne Bäk, un äwer de Bäk liggt en Steg, Un nich rechtsch und nich linksch kann hei kamen vörbi, hei möt äwer dat Steg äwerweg. Un so steiht hei bedenklich un kratzt sick den Kopp, un hei seggt tau sick sülwst mit Bedacht: »Süll dat ditmal woll kamen, so as mi dat drömt, un woll ditmal, so as ick mi't dacht?«Un de Ossen, de gahn nu woll äwer de Bäk, un de Bur, de geiht in de Midd, Un de Ossen, de stöten un riten an't Strick, un sei riten em rin in de Pütt; Un de Bur, de krawwelt sick rut ut den Paul, un hei stellt sick hen, freut sick un lacht: »Ja! Un ditmal is't kamen, as ick mi't heww drömt, Ja, un ditmal, as ick mi't heww dacht.« Wer in Demmin sünst hett verkihrt, De kihrte dunn bi Böckel an; Wer in »Stadt London« nu logiert, Logiert bi Buck, so heit de Mann. Dat is de Lop so in de Welt, Un wenn't di just ok nich geföllt, Dat helpt di nich, du möst mit ran: Is hüt din Utseihn jung un smuck, Büst morgen du en ollen Mann; Wat »Küken« heit, dat ward 'ne Kluck; Un ut en Böckel ward en Buck. Un sünd wi nu ok olle Lüd', So denk wi girn noch an de Tid, Wo sei uns tellten tau de Jungen Un wi as Häuken rümmer sprungen. Un hellsch fidel un häglich was't, As Böckel Wirt un Piter Gast; So as de Gast was, was de Wirt. Dunn würd mit Narenkappen lüdt, De Esel bi den Start upschirrt; Sin'n Nar'n hett jeder Zucker gewen Un Düwels-Jux un -Ulk bedrewen; Dunn würd in männig lustig Nacht De Sorg' tau'r Husdör rute lacht. Doch hett de Sak mal gruglich en'nt, As Piter rep: »Kreuz Element! Herr Böckel, rut! Ehr Hus, dat brennt.«Doch de Geschicht will ick vertellen. Eins seten lustige Gesellen Bi Win in de »Stadt London« wedder. Herr Böckel, de gung up un nedder Un ded so recht vergnäuglich sin, Sin Wirtshus was bet baben vull. Dunn klingelt buten dat verdull, Un Piter Krohn, de kümmt herin Un makt denn glik en groten Larm. »Kellnär, en Zimmer gleich! Un warm! Was gibt's zu essen? Karte her! – Kalbsbraten, Beefsteaks, Ribbespeer – Mir Beefsteak, Eier drauf geschlagen! Doch erst en Kognak für den Magen!« »Je«, seggt nu Böckel »'s tut mir leid, Die Zimmer sind besetzt für heut; Ich habe leider kein Quartier.« »Was? Hier kein Zimmer mehr für mir?« »Herr Krohn, bedaur', ich kann nicht dienen, Hab kein apartes mehr for Ihnen. Indessen doch – en Ausweg weiß ich, Auf Nummero dreihundertdreiunddreißig Logiert aus Gladbach ein Herr Joseph Timm.« Un flustert em nu tau mit lise Stimm: »Taum irstenmal, is noch so'n Gräunen, Wenn Sie mit dem sich könnten einen, Dann ließ die Sach sich arrangieren, Sie könnten dann bei Na, Piter Krohn, de söcht sick dissen Un drinkt tausam mit Josep Timmen 'ne Buddel Spon von Josep Nissen Un ward em för den Anslag stimmen. »Je«, seggt hei denn, »mein lieber Timm, Ein Umstand ist dabei nur schlimm: Nachtwandeln, könn'n Sie dat verdragen?« »Je, ich ...« – »Nein, Freundchen, still! Ich weiß, Was Sie mir alles können sagen – Nein, nein! So wahr ich Piter heiß, Ich habe keinen noch geschlagen, Keinen gewürgt, das G'nick ihm umgedreht Und mich in der Fatalität Nur höchst gemütlich stets betragen. Und sollt es leider heut gescheh'n, Daß Sie mich schlafend wandeln sehn, So rufen Sie nur: 'Piter Krohn!', So wie Sie rufen, wach ich schon.« Na, Josep Timm seggt: »Schön!« un geiht tau Bedd, Doch unse leiwe Piter hett Sick noch 'ne lange Tid mit ein'n gewissen Herrn von Laros' un von Lafitt', Mit de hei girn tausamen sitt, Vel Schön's vertellt von Josep Nissen. Un as den Stoff hei gründlich hett verhandelt Nimmt hei sin Licht, steiht up un wandelt Mit sihr verquere Beinphilosophie De Trepp herup nah sin Logis. Still rauht dor Josep Timm, un Piter Krohn Pöllt sick ut sin Kledasch' herut, Dunn hürt hei buten so'n Ton, So'n Larmen ward't un so'n Gelut! Hei makt dat Finster up un kickt heraf, Dunn rönnt vörbi in vullen Draf En oll Nachtwächter un schriggt: »Fü'r!« Un Piter fröggt, wo't Füer wir? Ob in de Stadt, ob mang de Schünen? »Ne«, röppt de Kirl, »das brennt bei Ihnen!« Na, Piter nu, de prallt taurügg, Grippt irst nah sinen Prauwenkasten – »Ne, ne! De hett noch Tid! Ne, irst de Hos'! Ne, nich! De nahsten! Irst Josep Timm, de künn verbrennen!« Un ward an't Bedd heranner rönnen Un kriggt em packt bi Hor un Fell Un springt in'n Hemden vör em rüm. »Heraus! Heraus! Herr Joseph Timm! Es brennt bei uns, hier im Hotel!« De springt ut Pitern sine Hän'n Nu pil tau Höcht un hell tau En'n Un denkt, uns' Piter wandelt Nacht, Un röppt: »Herr Krohn, Herr Piter! Aufgewacht! Sie sagten doch, Sie hätten keinen Gewürgt und keinen umgebracht, Warum denn mir? Herr Piter, mir? Herr Jes! Nu rennt er aus der Tür!« Un Josep Timm Nu achter drin! »Ei Gott, Herr Jes im Himmelsthron, Herr Piter, Piter, Piter Krohn!« Je, hett sick wat tau Pitern un tau Krohnen! Uns' Piter rönnt in'n Hemden blank Mit »Fü'r! Fü'r!« den Gang entlang Un ward nich Bein un Lungen schonen. Un ut de Timmern links un rechts Im tweiten un im drüdden Stock Stört't all'ns in Hos' un Unnerrock, Wat männlichen un weiblichen Geschlechts. Un't ward dor in den halben Düstern So'n Rönnen, Lopen un Verbistern. Herr Kreihenbom up Holtenhagen Ward nah sin Döchter schri'n un fragen. En Kopmann söcht sin leiwes Wiw. De hett in Angst den Arm üm't Liw Von einen jungen Leutnant slagen, Halw dod bi dese Schreckenspost, Un rauht an sine Heldenbost. De beiden lütten Kreihenböhmings, De heww'n sick richtig so'n por Strömings Ut ehr Bekanntschaft rute gabelt Un liggen bleik ehr in den Arm. Madam Perdöhl hett in den Larm En Judenjungen rute kabelt Un liggt mit ehr twölw Stein Gewicht Den armen Mauses fast taunicht, Un bi ehr steiht ehr Nahwer Smidt Un strakt un deiht un tröst't un gütt Ehr sin Waschbecken in't Gesicht Un döpt den Judenjungen mit, Un Piter steiht in den Krawall Un schriggt, as wenn hei hängen sall, Noch ümmer: »Fü'r! Dat brennt! Dat brennt!« Un Josep Timm hett bi dat End Von't Hemd em packt un treckt un lacht: »'s ist all' nicht wahr! 's ist all' nicht wahr! Herr Piter träumt nur von Gefahr, Herr Piter Krohn, der wandelt Nacht.« Un de Verwirrung würd so grot As bi den Babylonschen Torm, Doch wir s' wohrschinlich gröter word'n, Wir Krinolin dunn all in Mod'. Na, endlich kümmt denn von't Parterr' Von dat Hotel herup de Herr, Herr Böckel, hellisch in Verdruß, In puris naturalibus, Dörch Hemd un Nachtmütz swack versteken. »Wer?« ward hei sihr in Arger spreken, »Wer hett sick dat hir unnerstahn, Hir baben Füerlarm tau slahn?« »Ich«, seggt uns' Piter, »Sie zu dienen! Mir hat's der Wächter selbst gesagt. Herr Böckel, Herr! Es brennt bei Ihnen!« De Larm ward gröter nu dor buten, Dor ward mit Sprütten rümmer jagt, De Klocken gahn, de Wächters tuten. »Ja, Füer is hir tau Demmin! Herr Je, wo mag dat Füer sin?« »Bei Ihnen!« röppt uns' Piter wedder. Nu geiht dat denn Trepp up, Trepp nedder, Nu ward in'n Hus' herümmer tüffelt, Nah Brand un Damp un Rok rüm snüffelt Von unn'n bet baben, vörn un hinnen, Je, Fü'r is nahrends nich tau finnen! Dunn föllt dat Herren Böckel in, Den Wächter sülwst mal tau befragen. Hei geiht herut, kümmt wedder rin. »Herr Krohn, Sie mag der Deuwel plagen, Uns solchen Schreck hier einzujagen! Was kümmern Ihnen ungelegte Eier? Beim Kaufmann »Je, das«, seggt Piter nu, »das wußte Ich nicht, er sagte ja 'bei Ihnen', Womit er Ihnen meinen mußte; Wie konnte ich das anders wissen?« »Ach, still! Mein Herr, ich sah's, Sie schienen Mir gestern allzusehr mit Joseph Nissen Zu sein in süßer Harmonie. Gehn Sie zu rechter Zeit zu Bette! Studier'n Sie hübsch Orthographie! Denn wenn der Wächter mich gemeinet hätte, Denn hätt' er nicht gesagt: 'Es brennt bei Er hätt' gesagt: 'Es brennt bei »fritz Lemk! Fritz Lemk! Oh, ein por Würd!« »Wat sall ick, Jud'?« seggt Lemk und höllt sin Pird. »Nu, dat is schön, dat ick di hir getrefft. kannst führen mi hüt abend nah Penzlin? Heww ick doch dor en lütt Geschäft Mit minen Swager Salomon Levin.« »Hüt abend noch? Bi so'n Weg? In'n Düstern? Dat is so'n Sak! Wenn wi man nich verbistern. Un denn de Weg, de kann nich slichter sin, Dat geiht bet an de Schinken rin. In'n Düstern un so'n Weg! Dat sünd so'n Saken, Bi so'ne Fohrt riskiert man jo sin Lewen.« »Na nu! Wat sall ick dauhn? Wat sall ick maken? Ick will acht Gröschen mihr di gewen.« »De Weg, de is tau mörderlich! En Daler giwwst du mihr, süs führ ick nich.« »Wie haißt? En Toler mehr? Ai waih! Das ganz Geschäftche is en Toler drei.« »Du giwwst en Daler mihr, will ick di seggen.« »Wat sall ick dauhn? Wat sall ick maken? Heww ick doch minen Swager dat verspraken, Möt ick den Daler tau woll leggen.«De Reis' geiht los. Dat was en Weg! De Pird, de künnen knapp den Wagen teihn, Un düster was dat, na, ick segg! Man kunn kein Hand vör Ogen seihn. Den Juden würd't mit Grundis gahn, So lang' hei lewt, dacht hei an dese Nacht. Fritz Lemk ward up de Mähren slahn, Un gung't nich dull, so gung't doch sacht; De Wagen lag jo noch nich rümmer, Un'n beten wider gung't doch ümmer; Penzlin, dat müßt doch endlich ran. Doch horch an't En'n! seggt Kotelmann. So kamen s' endlich gegen Möllen, Wo dunnmals noch en engen Hollweg was, As beide Mähren nah en Lock rin föllen. »Nu rohr!« röppt Lemk, »nu rat, Scheif-As!« De Jud, de kreg en dägten Schreck: »Ai waih! Wos üs? Wos üs denn gepassiert?« Fritz Lemk, de deiht, as wenn hei gor nicks hürt, Un springt mit beiden Beinen in den Dreck Un will sin Pird' tau Höchten bringen; Doch will em lang' dit nich gelingen. Un as hei so sick dor noch afmaracht, Dunn kümmt den Hollweg rup en annern Wagen. De Fuhrmann röppt: »Dau! Platz gemacht! Wi will'n hüt abend noch hen nah Stemhagen.« »Ih, Brauder, sett di doch kein Rupen in den Kopp«, Seggt Lemk, »nimm dine Lin und zopp Den Hollweg 'run. Taurügg mit di! Hir is't tau eng; hier geiht dat nich vörbi.« De anner äwer will den Weg entlang; Un't ward en Schimpen un en Schellen. Uns' Jud, de ward sick ok noch mellen Un schimpt und ßackeriert mit mang. De anner Jud, de lett sick ok verluden, Denn de Penzliner führte ok en Juden, Un schimpt herute ut den Wagen: »Bei die Gerichten will er sie verklagen!« Nu kümmt uns' Moses ganz in Wut Un eselt den Penzliner ut Un schellt von Snurrer, Lumpenhund. Dit ward den annern Fuhrmann doch tau bunt, Hei halt sick unsern Moses denn tauletzt Woll äwern Ledderbom heräwer Un makt sick mit de Swep doräwer Un strigelt em nu nah't Gesetz.Fritz Lemk süht sick de Sak bedächtig an; Dat Ding em woll gefallen kann. Irst kratzt hei sick 'ne Tidlang acht're Uhren. »Ih«, seggt hei, »wat sall ick noch länger luren!« Kriggt d'rup den annern Juden bi den Kragen Un fängt ganz ruhig an, up desen lostauslagen. »Sall slahn hir warden, denn slag' jeder sinen, Sleihst du mi minen Juden, slag ick dinen.« »as Anno twölf ick ok müßt mit«, Vetellte Leutnant Herr von Schlemm, – Un't rookte gruuglich achte em, – »Dunn hahr ick en Bediente, Namens Schmidt. Dei Kierl wier niederträchtig stark; Söß Schäpel Arwten groote Maat, Dat wier vör em en bloten Quark! In't ganze Batalljohn wier kein Soldat, Dei em von sienen Platz hahr rögt Un em den stiewen Arm hahr bögt. – Un das is wahr! Mich soll der Teufel hohlen! – Wie wieren doamals grar in Polen, Un ick müßt up dei schlichtsten Weeg' Von Stadt tau Stadt herümme führen Un müßt mit gaure Wühr un Schläg' 'Ne Partie Ossen requiriren. Bi dei Gelegenheit, dunn kehmen wi denn mal In einen Weg, wat einen Mordweg was: Dei Wagen güng bald up, bald dal Dörch deipen Dreck. Knacks! brök dei As. Doa seeten wi! Wo süll dit waren? Dat neegste Dörp wier noch 'ne Miel wiet af. Doch ihre wi uns besannen hahren, Dunn wier mien Schmidt all von den Wagen 'raf Un kreeg den Stümmel von dei As tau faaten Un wull mi nich utstiegen laaten. – ›Herr Leutnant‹, sähr 'e, ›sitten S‹ ruhig wiß, Ick faat dei As en En'n lang an, Denn, denk ick, waren wi, wenn't jichtens mäglich is, Doch endlich kamen an en Dörp heran.‹ Dei Kierl, dei kreeg nu mittewiel Dei As tau faaten un hei drög sei furt Bet an den neegsten, lütten Urt; ›Ne ganze Meile trug sie der Carnaille. Die Sach' ist wahr auf gage und auf taille!« – »Is dat ok wat? Dat kann en Jere«, Sähr ick, »ick hahr mal Einen, dei heit Schröre«, – Un nu füngt ok bi mi tau rocken an, – »Dat was en Kierl, grar as en Hampelmann, So'n Kierl is nahrens nich tau finnen, Grar as 'ne Währ künn hei sich winnen, Un up den Kopp, doa stellt hei sich, Un radschlahn künn hei meisterlich. – Wi reis'ten ok einmal von Stadt tau Stadt, Un unnewegs brök uns denn ok dat Rad. Na, ick steeg af, bekeek mi nu dei As, Un as ick seeg, dat dei nich braken was, So röp ick: ›Schroere! Kumm mal hea Un stell Di dichting hia mal vöa; Hier vör dei As! – Nu dreih Di 'rümme – Nu maak Di noch en Bäten krümme – Nu krup herute ut dei Hos'! So! – Nu noch 'n lüttes Bäten siere. So! nu is't gaut! Nu, Kutsche, nu führ wiere!‹ Un dunn gung ok dat Führen los. Ick seet nu ruhig in den Wagen Un leet den Kutsche düchtig jagen, Un Schroere, dei schloog Rad vedull, All, wat dat Tüg man hollen wull. As ick nah't neegste Dörp nu kamen was, Dunn treckt ick em herunne von dei As. ›Na‹, sähr ick, ›Schröre? na, wo geiht't?‹ Un kloppte up dei Schulle em un grient. ›Ih, Herr, ick dank! Dat hett en Bäten schrient; Ditmal wier't mi benah tau heit. Wenn sei nochmal so jagen dehren, Künn mi tauletzt dat doch woll schaaren; Nah dissen möten S' mi en Bäten schmeeren; Ich künn doch mal in Brand gerahren.‹« In Rostock was mal en Student, Den jedermann in'n ganzen Lan'n nu kennt. Hei hett 'ne krumme Näs' un lange Bein, Mit Vadersnamen heit hei Rein .... Un was un is en lustigen Gesell, De männig drullig Stück utäuwt, Von de ick ein, wenn't jug beleiwt, In smucke Rimels hir vertell.Uns' Herr Student, de wahnt einmal In eine Strat rechtsch nah den Strand hendal Bi einen Schauster in mit Namen Pagel, De hadd en köstlichen Karnallenvagel. So wat von Singen heww'ck meindag nich hürt! Dat was en lüttes, prächt'ges Dirt Un hung in sine Stuw an einen Nagel Un was den Schauster äwer allens wirt. Eins kamm nu unser Musche Rein .... De Trepp hendal mit sine langen Bein, In sine Hand dat Tintenfaß Un einen ganzen groten Larm Von Bäuker unner sinen Arm, Wat sünsten just sin Mod nich was; De Schauster stunn up sine Däl, De Vagel sung ut vulle Kehl. »Oh, hür'n S' doch mal den Vagel an, Wat dat lütt Dirt schön singen kann! De hett«, seggt Pagel, »nahrens sines Gliken. Oh, kamen S' doch mal rin, em tau bekiken.« Un Rein ...., de geiht denn ok mit Meister Pageln rin. Doch as den Vagel hei tau seihen kriggt, Makt hei en ganz bedenkliches Gesicht, As wull em wat nich recht in sinen Kopp herin. »De Vagel«, seggt hei, »mag recht schön woll sin, Un dat hei prächtig singt, dat heww ick hürt; Doch stah ick Sei mit nicks nich in, Dat hei Sei negstens nich krepiert.« »Wo so? Wo ans? Oh, Herr du meines Lebens! Ick bidd Sei doch üm dusend Pund! De Vagel lett doch so gesund! Min leiw Herr Rein ...., ick bidd Sei, gewen S' Mi för den Fall en gauden Rat; Ick heww tau Sei so'n Tauverlat.« »Je, seihn S'«, seggt Rein ...., »jetzt is dat so de Tid, Wo dese Dire sick an tau verpuppen fängen, Un wenn sei denn nich buten hängen, Recht in de frische Luft un in den Sünnenschin, Min leiwe Meister, seihn S', denn kann dat sin, Dat dor en Unglück mit geschüht; Un dat kann kamen, ihr man sick't versüht. Nu möt hei rute an en luftig Flag Un hängen bet taum nägten Dag.« »Verpuppen? Verpuppen? – Ih, dat heww'ck doch allmindag, So lang ick lew, von keinen hürt! Doch leiwer, dat hei mi krapiert, Häng ick em buten äwer't Finster an, So dat'ck em ümmer wohren kann. – Süh so! Nu kannst du di verpuppen!«De Schauster stunn nu ümmer furt An sinen Finster, kek un lurt, Ob sick sin Vagel nich verpuppen wull. »Ih, Vader«, seggt sin Fru, »dit is doch rein tau dull, Du steihst jo ümmer up dat sülwig Flag, So täuw doch man, dat ward sick finnen, So täuw doch bet taum nägten Dag.« »Ick glöw, hei ward dit nich verwinnen«, Seggt Pagel, »denn 'ne hellsche Qual Un ein sihr swer Stück Arbeit is't. Bedenk doch, Mutter, blot einmal, Wenn du di so verpuppen müßt.« Den Abend vör den nägten Dag, As all tau Bedd de Schauster lag, Dunn halt sick Rein .... dat Burken von den Nagel Un langt sick den Karnallenvagel Un set't, so wohr ick ihrlich bün, Den Schauster eine Kreih herin. As nu de Schauster morgens wakt, Dunn hürt hei, dat de Kreih dor krakt. Hei springt nu ut dat Bedd un up den Staul un up't Oll Finsterbrett ok glik herup un röppt Nah sine Fru, de ruhig slöppt: »Kumm! Mutter, kumm! Nu hett hei sick verpuppt!« De Ollsch, de kümmt ok ein, twei, drei. »Süh! Mutter, süh! Nu is't 'ne Kreih!« »sei segg'n jo ümmer, Teterow, Dat sall so'n leges Lock man sin; Ick führte gistern middag 'rin, Dor stun'n jo so 'ne Hüser in, De stun'n man dor, as stah man so.« »Ih, Krischan, von Ne, von de Lüd vertellen s' sick, Dat de so wat Absonderlichs begahn; Sei segg'n jo all, de heww'n en Strich. Nich wohr? Du wardst mi woll verstahn. Un mi is sülwst in Tet'row wat passiert, Un tworsten dortaumalen wir't, As ick noch rümmer in de rode Jack As Kutscher güng in Ivenack.Na, dat is nu all längst vörbi. Dunn säd enmal de Graf tau mi – Verstah mi recht, ick red noch von den ollen, Wat desen sinen Vader wir –: ›Jehann, min Sähning‹, säd'e, ›mache dir Ganz fixing p'rat, wir wollen Noch heut nach Tet'row räwer sprütten. Treck dir‹, säd hei, ›de nigen rod un witten Kledaschen an un ok de gelen Büxen Un denn die Kapp auf englische Manier, Un tu die Stäweln dir auch wichsen; Denn süh, min Sähning‹, säd'e, ›wir, Wir wollen heut den ollen Blüchert halen, Das is vor uns 'ne große Ehre, Un 's wär ein Streich, ein recht fatalen, Wenn nu nich allens proper wäre, Das wär en Schimp un Schande‹, säd'e. Ick halt denn nu de Schimmels ut den Stall. Un wenn ick di dat seggen sall ... Doch wat sall ick doräwer reden? Wenn de so ruter kamen deden Mit ehre viruntwintig Bein, Dat Für flog so man ut de Stein.Na, as ick kamm nah Tet'row hen, Was dor en Wirken un Gerönn; Dat was, as wir verrückt en jeder. De Mätens hadden witte Kleder Un in de Hor en Blaumenkranz, As wull'n sei glik heran tau Danz. De Jung's, de smeten mit de Mützen, Sei schoten up de Strat koppheister Un makten ganz verfluchte Witzen. De Ratsherrn un de Herr Burmeister, De hadden bunte Kledröck an. De Köster un de Preister stunnen dor In den Ornat, in den Tolor, Un upfidummt was jedermann. Doch wat de Kniper was, dat was de statscht, De Kirl, de gung herüm so upsternatscht, Mit sinen blagen Rock un roden Kragen, Dat ick so dacht: Führt den'n ein an den Wagen Un wenn hei einen bi dat Roken fött, Dat geiht hüt morg'n mindag nich gaud! En Blaumenstruz hadd hei an sinen Haut Un vör de Bost 'ne grot Pekett So as en gaudes Bündel Heu, Un in de Ärmelupsläg ok noch twei, Un wil hei korte Hosen drog Un lange Stäwel d'räwer tog, So hadd hei noch in jeden einen An sine leiwen hübschen Beinen En nüdlich Strüzschen rinne proppt Un noch vel Gräuns heranne stoppt. De Kirl, de makte gruglich Stat. De Schüttengill stunn ok parat In blagen Rock un blage Hos' Un lurte up den ollen Blüchert. De weck ehr Slot was woll nich recht versichert, Denn weck, de schoten nu all los.Ick kihrt mi nich an ehr verdammtes Scheiten Un führt nu vör den Gasthof vör, So as mi uns' Herr Graf hadd heiten. De Wirt, de stunn just vör de Dör, Un as ick nu em seggt, dat ick de Kutscher wir, De Blücherten afhalen süll, Dunn was hei mi ok glik tau Will Un wis'te mi för mine Pird En Stallrum an. Ick treck ok rin, Un as ick dormit farig bün, Dunn stell ick mi denn up de Däl Un kik en beten ut de Dör. Un't hett ok gor nich durt so vel, So führt en apen Wagen vör, Dor seten twei Herrschaften drin. De ein, dat was en ollen Mann, So'n säntig Johr müggt hei woll sin, Un hadd en gräunes Röckschen an Un eine gräune Mütz upsett Un hadd en witten Snurrbort, wittes Hor; Sach ut grad as en oll Borbor, Un hadd sick eine Pip anbött Un rokte di man noch so fett.Dit würd de Kniper nu gewohr Un kümmt heran in vullen Draww Un will de Pip em nemen af. ›Her mit de Pip! Ick frage Sei: Kenn'n Sei mi nich? Ick bün de Polezei, Ick bün von wegen't Roken hir, Ick bün hir so as Magistrat! Dit is mi denn tau dull doch schir: An'n hellen Dag hir rin tau smölen, Up apen, öffentliche Strat, Dit fehlt mi noch! Dit süll mi fehlen! Ick denk, de Oll sleiht em eins mang de Uhren; So kek de olle grise Mann Den upgeputzten Kniper an. Doch endlich, as besünn hei sick, Namm hei de Pip un gaww sei hen Un säd: ›Dit is en lustig Stück! Kreuz Bomben! Kindchen, wenn Ick mir vergangen haben duh, Hir is dat Dings, un laßt mir nu in Ruh!‹De Kniper gung mit sine Pip nu af, De Herrn, de stegen von den Wagen raf Un wullen nah 'ne Stuw herin. ›Ne, Herren‹, seggt de Wirt, ›dat kann nich sin, De Stuwen hir, de sünd bestellt, Doch känen Sei, wenn Sei't geföllt, In mine Achterstuw' herinner treden.‹ Dat was de Oll denn nich taufreden, Un as hei mi gewohrt in mine rode Jack, Seggt hei: ›Mein Sohn, büst du aus Ivenack?‹ ›Ja, Herr‹, segg ick, ›un sall den ollen Blüchert halen.‹ ›Na, hör, mein Sohn, der Blüchert, dat bün ick. Nu mach dir allens man zu Schick, Wir woll'n uns machen uf die Sahlen, Dat wir man hier heraußer kommen duhn; Die Menschheit muß hier rein verwirrt sinn!‹›Herr Jesus!‹ schrit de Wirt. ›Herr Jesus!‹ schrit de Wirtin. ›Herr Gott doch, ›Dat kümmt von de verfluchte Polezei!‹ ›Fru! Leiwe Fru! Ick bidd di bloß, Fru, holl em wiß, lat em nich los! Dat mi dat möt in minen Hus' passieren! Fru, holl em wiß, de Gill sall glik marschieren. Legg di up't Snacken, up dat Bidden, Sei möten glik de Klocken lüdden, Fru, holl em wiß, ick hal den Magistrat!‹ Un dormit löppt hei rute up de Strat.Un nu de Ollsch! Wo knickst sei, wo scharmiert sei! Wo redt s' un ded s', un wo handtiert sei! Wo handslagt s' mit de Hän'n, wo dreiht s' dat Og', Dat sei up ehre dreck'ge Käkenschört herunner slog, Bet dat den Ollen jammern ded Un hei denn fründlich tau ehr säd: ›Na, lat't man sind! Lat't doch man sind! Man nich dat oll Gejaumel, Kind! Mich is all wabbelig genug im Magen, Ick kann dat Swaltern nich verdragen.‹Doch dat süll fiwmal anners kamen! Knapp hett dat Frugensminsch den Rücktog namen, Dunn kamm denn ok de ganze Swamm heran: De Köster, dat Gesangbauk upgeslagen, Un twintig junge Mätens gahn vöran, Mit Blaumenkräns' in Horen jeder, Mit roden Band un witte Kleder. Dunn kamm de Schüttengill: de General vöran In sine prächtige Mondur, Dunn kamm de Oberst un Majur, De Leutnants, Fähndrichs un Kaptains – Na, Krischan, hür, dat was wat Schöns! Dunn kemen twintig Unteroffiziere, Dunn de Serschanten un so wider, Ick weit nich, wo sei all noch heiten. De vir Gemeinen kernen nich herin, De blewen buten stahn un müßten scheiten. Dunn kamm de Fru Burmeisterin, Geputzt, grad as 'ne Wihnachtspupp, En sieden Küssen up de Hand, Oll Blücherten sin Pip lag d'rup Mit eine Släuf von rosenroden Band. Dunn kamm de ganze Magistrat In sinen besten Sünndagschstat, Un dorup folgte de Burmeister, Un ganz tauletzt, dunn kamm de Preister. Un in de Husdör stunn dat Kopp an Kopp; De Jungs, de kemen in Galopp Un drängten in de Husdör rin. Wo müggt denn nu de Kniper sin? De Köster sung de Melodei: ›War's vielleicht um eins, war's vielleicht um zwei‹, De Fru Burmeistern sackt sick in de Knei; De General stunn dor mit sine Gill, As wenn hei glik verörgeln süll, De Ratsherrn swegen bomenstill, As wenn sei up dat Rathus wesen deden.Doch de Burmeister fung nu an tau reden: ›Durchlauchtigster! Du Sieger vieler Schlachten! Dies is 'ne eklichte Geschicht'! Nimm's nicht vor übel! Denn wir dachten, Erhabenster, du wärst das nicht. Geh nicht mit uns zu strenge ins Gericht! Oh, Teterow, du mußt dich schämen! Wir wollten festlich dich begrüßen Mit Ehrenpforten und kannonenschüssen – Und müssen dir die Pfeif' abnehmen! Die holde, die erhabne Pfeife, Die, schön geschmückt mit rosenroter Schleife, Zu deinen hohen Füßen liegt; Die du in mancher wilden Schlacht Dir zur Beruh'gung angemacht, Mit der du immer hast gesiegt. Durchlauchtigster, großmüt'ger Fürst! Erbarme dich! Nicht wahr? Du wirst Dem hies'gen Magistrat nicht zürnen. Nicht wahr, o Held, du hast verzieh'n? Sieh: rings um dich gesenkte Stirnen, Mein teures Weib hier auf den Knie'n In ihrer vollen Schönheit Reife; Sie reicht dir zitternd deine Pfeife, In Wehmut aufgelöset ganz. Flicht dir in deinen Siegerkranz Auch noch der Großmut edlen Ruhm, Nimm dein erhabnes Eigentum, Geh mit uns gnädig ins Gericht! Es ist 'ne eklichte Geschicht'! Doch Tet'rows Bürgerschaft, sie kennt, Was die Gerechtigkeit verlangt: Dort steht der Bösewicht von Delinquent, Der deine Pfeife sich gelangt; Dort steht der niederträcht'ge Mann! Nimm gnädig ihn zum Opfer an, Geh mit ihm schrecklich ins Gericht; Er war von je ein Bösewicht! O Held, nur keine Gnade nicht! Du Siegesfürst! Wir alle kannten Ihn lange schon als Frevelanten, Als einen sauberen Patron. Sieh! Sein Gewissen regt sich schon. Sieh ihn vor Schreck dort in den Winkel taumeln, Erhabenster! Der Kerl muß baumeln! Auf, Tet'rows Bürger! Auf! Man greife Ihn, den die Hölle ausgespie'n, Man fass' den Bösewicht und schleife Ihn her zu des Erhabnen Knie'n, An dem er sich vergriffen hat. Hierher! Zu der unschuld'gen Pfeife, Der stummen Zeugin seiner Tat.‹Knapp hadd nu de Burmeister slaten, Dunn deden sei den Kniper faten: En Grofsmidt un en Timmermann, De sleppten nu mit em heran. Ach Gott, wo let den Kniper dat! Tworst was hei noch in vullen Staat Und hadd noch all sin Blaumenstrüz An Kopp un Bost, an Bein un Stüz, Doch was hei jetzund jedenfalls All gänzlich kamen vör de Hun'n: Sin Hän'n, de wiren up den Puckel bun'n, Un einen Strick hadd hei üm sinen Hals. As wenn so'n Pingstoß dörch de Stadt, De schönste ut de ganze Haud, Taum Schlachten rümmerleddet ward, So let den ollen Kniper dat, Un so was just em ok tau Maud. Em würd bald slimm, em würd bald äwel, De Bein, de slackerten em in de Stäwel, As sei em würden ranne schuppen, Un sweiten ded hei grote Druppen. Dor stunn hei nu, de arme Sünner, Un achter em sin Fru un säben Kinner, De wiren up de Knei dal follen Un rohrten, wat dat Tüg wull hollen.Oll Blüchert, de stunn ruhig dor Mit sinen witten Bort un mit sin wittes Hor Un kek sick bald den Jammermann Un bald den Herrn Burmeister an, As wenn hei nich recht weiten ded, Wat allens dit bedüden süll. Bi den Burmeister sine Red, Dor grifflacht hei sick heimlich in de Still, Doch as de Kniperfru un ehre Gören Nu an tau rohren fangen deden Un as de Kniper vör em stünn, Grad liksterwelt as Botter an de Sünn, As so en afgebräu'ten Hund, Dunn würd de Sak em doch tau bunt. ›Wat soll dat sind?‹ säd hei, ›jeht man nach Haus! Ick kümmre mir och nich die Laus Um die oll dämlich Rökerbüß. Ick hab jerocht; dat is jewiß! Der Mann, der hat janz recht jehabt, Als er die Pfeif' mir weggeschnappt. Dat is nu einmal schon jeschehn. Nu laßt den armen Deuwel jehn! So, so, mein Sohn, nu jeh man weck, Da hast en Daler vor den Schreck.‹Nu fung denn de Burmeister wedder an: ›Großmüt'ger Held! Erhaner Mann ...‹ ›Ei wat‹, säd nu de Oll, ›laßt mir in Ruh‹, Ick bin kein Held, ick bin der olle Blüchert, Un wenn ick mal wat duhen duh, Wat mit de Polizei sich nicht verdrägt, Denn jlobt mir zu, denn seid versichert, Dat mich denn ocht Jewissen schlägt; Ick jeb denn meine Straf och willig. Wat enen recht is, is den andern billig! Ihr habt dat Dings mir abjeluchst, Der olle Schmurjel is verfuchst. Un as hei nu de Fru Burmeistern sach, Dat sei noch up de Knei dor lag, Dunn säd hei fründlich: ›Laß man sind! Scharmantste, stehn Sie uf, mein Kind! Ick bin janz zahm, ick duh nich beißen; Wat soll dat olle Rutschen heißen? So, so! Nu jen Se mir en Kuß, Der olle Blüchert weeß, wot muß.‹ Un as sei upstunn von dat Flag Un hei ehr in de Ogen sach Un as hei dat irst würd gewohr, Dat sei en smuckes Wiwken wir, Dunn gaww hei lewerst ehr en por Un nahsten noch en Stück'ner vir Un säd: ›Dat muß ich injestehn: Wenn och de Mannsleut sind verschroben, So muß ick doch dat Städtchen loben, Denn seine Weiber sind doch schön, Wat ick seit heut beschwören kann. – Nu, Ivenacker, nu spann an!‹Na, ick hadd dat denn ok sihr hild. Ick spannte fixing an de Mähren, Un as ick führte vör de Dören, Dunn was denn ok ganz Tet'row wild. De ganze Stadt, de was as dull, De Straten stun'n proppen vull, Kein Minsch was in de Hüser blewen, Sei wiren rut mit Stump un Stäl Un schregen all ut vulle Kehl: ›Un de oll Blüchert, de sal lewen, Un Fru Burmeistern ok dorneben!‹ Un hadden einen wohren Giper, Sick alle dankbor tau bewähren. Un up de Pump, dor satt de Kniper, Sin Fru un sine säben Gören, Un hadd 'ne Buddel in de Hand Un drünk dorut för't Vaderland, Up de Gesundheit von den Ollen, Bet selig hei herunner follen.Oll Blüchert wull von nicks mihr weiten, Von Vivatraupen un von Scheiten, Hei makte swinn sick in den Wagen, Un ick müßt ut de Stadt rut jagen. Doch hadd wi noch 'ne lütte Haveri, Denn allentwegen kemen s' bi Un smeten uns mit Blaumen un mit Gras; Un ›Kling!‹ smet so en glupschen Flätz Von Schausterjung' dörch't Finsterglas Von mine Kutsch den Ollen an den Dätz. Hei wull doch smiten ok en beten Un hadd mit Sünnenblaumen smeten. So, Krischan, was de Sak, un so Güng't Blücherten tau Teterow.«»Na, Jochen Ahlgrimm, dat möt ick gestahn, Dat is em idel narsch dor gahn. Wo is sin Pip denn äwerst blewen?« »Je, Krischan, süh! Dat was dat eben; Dor künn'n sei sick nich üm verdragen, Un't kamm tauletzt gar bet taum Klagen. De Fru Burmeisterin hadd seggt, De Kniper säd, dat wir De Herr Burmeister äwer säd, Nah langen Strid, nah lange Tid indessen, Nah vel Verdreitlichkeiten un vel Prinzessen, As sei nich wüßten, wat dormit anfängen, Dunn kemen s' endlich äwerein Un deden s' in de Kirch uphängen. Dor kannst du s' hüt noch hängen seihn: Grad an den Altor. Up dit Flag Hängt sei noch bet taum hüt'gen Dag.« Tau Rostock up den Pingstmark wir 'ne grote Baud mit wille Dir, Un Biller wiren rümmer hungen, Wo s't makten, wenn sei Löwen fungen, Wo sick de groten willen Slangen Mit Minschen deden rümmer wrangen, Wo ein den Boren danzen let Un up en Elefanten set Un wo so'n Wulf en Handwarksburßen fret. Un Korl Slemmin, de steiht dor lang', Bekickt den Wulf sick un de Slang', Den Löwen un den Elefanten Un seggt tau Jochen Willebrandten: »Du, Jochen, dat möt hellsehen sin, Kik, wo de Handwarksburß sick wehrt Un wo de Wulf em doch vertehrt, De Düwel hal! – ick gah herin!« Un geiht nu an den Mann heran, De buten vör den Ingang steiht, Un fröggt, wat dat woll kosten deiht. »För di en Gröschen«, seggt de Mann. Un Korl betahlt sin Geld un geiht.Doch wohrt nich lang', dunn ward dat en Geschri, Un Korl stört't rute ut de Dör. »Wo, dat is jo Bedreigeri! Dat's all nich wohr! – Den Gröschen her! Den Gröschen giwwst mi wedder t'rügg! De grote Slang, de wrangt sick nich, Dor ward kein Handwarksburß terreten, Kaldunen hett de Wulf blot freten!« De Mann, de wull kein Upseihn nich Un giwwt em sinen Gröschen t'rügg, Un Korl geiht nu entlang den Strand, Un mit em Jochen Willebrandt. »Na«, seggt denn des', »was't denn so slicht? Un was di dat denn nich pläsierlich?« »Ih, wat ein dor tau seihen kriggt, Dat is«, seggt Korl, »jo ganz natürlich. Wenn ick en Gröschen gewen dauh, Denn will'ck ok för min Geld wat seihn, Dor hürt en Handwarksburß dortau, Un taum Territen was dor kein.« »Na«, fröggt denn Jochen Willebrandt, »Wo süht denn ut so'n Elefant?« »Je, denn heww'ck blot von achter seihn, Doch, Jochen, dat's en gruglich Dird, Twölf Faut hoch gaud un grislich swart Un hett en langen dicken Start, Un, hür di, ganz putzlistig wir't, Wo mit den Start hei rüm handtiert; Hei fött un grippt dor orndlich mit, As mit 'ne Hand, un fött un ritt Dormit 'ne Bramwinsbuddel apen, Denn hellsch nah Rum un Bramwin tracht'e, Un narschen is dat Dird beschapen. Denn, denk mal, 't Beist, dat süppt von achter.« »hür, Fritz, min Sähning, weitst du wat? Wi möten woll vör allen Dingen Glik morgen früh mal in de Stadt Un unsen Weiten rinne bringen«, Säd Vader Päsel tau den Jungen. Na, dat was gaud! – Sei fungen Ok glik tau sacken an, un annern Morgens früh Satt Fritz tau Pird un fläut't 'ne Melodie Un führt den Weiten nah de Stadt. De Oll, de up den Wagen satt, De halt sick sine Pip herut Un rekent sick den Weiten ut. As sei nu nah de Stadt rin kemen, Dunn würd de Oll sin Prauwen nemen, De hei hadd in den Snuwdauk bunnen, Un gung dormit tau Stadt herin, Un as hei hadd en Kopmann funnen, Kamm hei taurügg und säd: »Ick bün All wedder hir. Min Sähn, nu hür, Sett di tau Pird un führ Hen nah de Eck an'n Mark, nah Bäcker Richtern; Ick will mi hir en beten irst vernüchtern.«Na, wat so'n Bur vernüchtern heit, Dat is bekannt, ji weit't Bescheid. Hei drunk irst einen Sluck, dunn würden't Un ut de Un as hei drunk taum Dunn hadd sick ok en Jud infunnen, De set't sick bi den Buren dal, Hei sach dat glik, dat hir wat wir tau riten. »Na, Brauder Päsel, will'n mal smiten! Smittst du den Kopp, heww ick gewunnen, Smittst du de Schriwwt, hest du verluren.« Oll Päsel krätzt sick acht're Uhren. »Man tau! Kopp oder Schriwwt! Un wer verlirt, de giwwt 'ne Buddel Win taum besten«, seggt uns' Päsel. Oh, Brauder Päsel, wat büst du för'n Esel! Na, bald hadd sick de Bur recht schön herinnerpudelt Un hadd dorbi sick in den Win – Wo kunn denn dat ok anners sin? – En rechten Schönen rannerdudelt. Nu let hei noch mihr Win sick bringen, Un endlich fung hei an tau singen. Dit tau beschriwen is nich licht, Denn wenn so'n Bur dat Singen kriggt, Dat is, as wenn de Katten quaren Un wenn dortwischen Kalwer blaren.As Fritz was kamen mit dat Weitengeld, Dunn würd hei ok herannerwunken, Un as hei ok gehürig drunken, Dunn würd de Oll tau Höchten stellt; Twei kregen em nu bi den Kragen Un läden em up sinen Wagen, Un Fritz, de ok in sinen Dätz wat spürt, De set't sick up dat Sadelpird Un dreiht sick üm un deiht den Ollen fragen: »Na, Vader, sall'ck nich 'n beten jagen?« »Jung', wenn du jagst, denn kriggst du Schacht!« Seggt Päsel, »ne, du führst mi sacht.« »Ih, Vader, weit Ji wat? Ick jag!« »Jung', sühst du nich, ick ligg jo up de Unnerlag. Wo kannst du woll an't Jagen denken? Sall ick mi denn dat Krüz verrenken?« De Jung', de führt de Strat ok sacht hendal, Doch as de Oll denkt: nu is allens woll, Dreiht hei sick üm un seggt: »Ick jag, de Düwel hal!« »Jung', du verdammte Slüngel!« röppt de Oll. Je ja! Je ja! De Jung' hürt nich en Wurd, De Oll, de röppt un will't em wehren; De Jung sleiht los up sine Mähren, Un wat sei lopen känen, geiht dat furt.De Oll, de flüggt woll up un nedder, Bald up de Unnerlag, bald an de Ledder. Wenn dit en beten länger durt, Behöllt hei keinen Knaken heil, Vör allen in sin Achterdeil. De Jung', de jöggt in einem furt, Un ümmer düller jöggt de Snäsel, As wenn de Bengel Weddbahn ritt, Un ümmer düller flüggt uns' Päsel, As wenn hei in de Schockreip sitt.Na, endlich was de Damm tau En'n, Un as sei in den Landweg wenn'n, Wo ein so recht schön jagen künn, Dor höll de Jung mit Jagen in, As wull hei sinen Ollen brüden. »Hadd ick dat »Hei wir mi kamen up de Siden.« »Na«, seggt de Jung, »Ji mägt ok woll En saubern Vader hewwen hatt!« »Hä?« fröggt de Oll, » Oll Mutter Knaksch, de hadd en Jungen, Man einen hadd s', doch dese ein, De was dorför ok gaud gelungen – So'n Schapskopp hadd de Welt nich seihn; Doch Mutter Knaksch, de glöwt nich dran, Dat ehr leiw Jünging dumm süll sin, Sei kek in ehren Sähn Jehann As in en gollen Bäker rin. Jehann, de müßt nu Scheper warden, Un wenn sei em taum Naren hadden, Denn tröst em Mutter: »Du büst kläuker; Ut'n Scheper«, säd se, »un Aptheiker, Min Sähning, dor kann allens warden.«Na, 't kamm ok so. – De Tid kamm 'ranne, Dunn was't vörbi mit Lämmergripen, Dunn los't uns' leiw lütt Knaken Hanne Sick fast un müßt von Hahnen-Liepen Hen nah Swerin tau de Soldaten. Dor stünn hei vör de Kummischon. »For Grenadier zu kurz geraten, For Jäger nich von Proportschon, For di Dreiguner im Gesäß zu eng, Zu brauchen bloß bei die kannon, Un geht's nich da, bei's schwer Gedränk.« Un kamm nu tau'r Attolleri. Dor müßt hei nu von morgens früh Bet's abends mit den Wischer stahn Un mit de Lunt up't Zündlock slahn Un mit de Handspeik rüm handtieren, Dat Riden un dat Führen lihren Un ümmer Proppen äwer Proppen In de kannon herinne stoppen. Na, dorbi stellt sick uns' Jehann Denn ganz gefährlich abellsch an, Un knapp man hett hei't richtig truffen. Un wat sin Unt'roffzier ded wesen, De würd em heimlich ümmer knuffen, Wil't öffentlich verbaden wir.Na, einmal würd de Unt'roffzier Des Abends Instrukschonen lesen, Utführlich sihr un sihr gelihrt. »Wir«, säd'e, »Kinder, sünd Soldaten, Auf uns beruhn die Heldentaten, Vor allen auf Attolleri, Un niderträchtig, Jungens, wir't, Wenn einer von der Kumpani Das nicht zu jeder Stunde wüßt Und es im Busen in sich trägt: Gottlob! Ich bün Attollerist. – Nu antwurt, Knak der zweite«, rep'e, »Was büst du, wenn dich einer frägt?« »Ick«, seggt Jehann, »ick bün en Scheper.« As slaten is de Instrukschon, Dunn lett de Unt'roffzier de annern Herute gahn un seggt tau Hannern: »Oh, bleib ein bißchen hier, mein Sohn.« Un kriggt em fat't un knufft un pufft Up Hannern in. »Was büst du, Schuft? En Scheper büst du? – Na, da soll doch ein Zehntausend Donnerwetter schlagen Zehn Klafter in die Erd hinein! Ihr Kreuzschockschwerenöters müßt Das Hochgefühl im Busen tragen: Gottlob! Ich bin Attolerist.« Un predigt so up Hannern in Un makt dat Hochgefäuhl em klor, Dat't ein noch nah en Virteljohr Em von den Puckel lesen künn.Jehann, de schriwwt en schrewen Breiw An Muttern hen nah Hahnen-Liepen: Sin Lewen wir em doch tau leiw; Hei müggt woll wedder Lämmer gripen, Hei müggt woll wedder Hanschen knütten Un achter'n Durenrämel sitten, Hei müggt woll wedder Hamel häuden Un wull sin Schüten nich mihr slahn, Hei wüßt nu, wo't em sülwen dahn. Un all de velen Scheper-Leiden, De düchten jitzt em Kleinigkeit, Un ok de Schap ehr Upsternatschigkeit, De höll hei jitzt man vör Pläsier, Denn't upsternatschte Veih up Irden wir Sin grot kannon un de Herr Unt'roffzier.Na, Mutter Knaksch, de durt't denn sihr Un makt sick endlich up de Bein, Will doch mal dor taum Rechten seihn Un fröggt sick ruppe nach Swerin Un fröggt dor ümmer nah den Herrn Attolleristen Hanne Knaken. Sei wisen ehr nah de Kasern, Un as sei dor von Hannern spraken, Dunn wisen s' ehr en En'nlang wider. Dor stunn denn nu de Unt'roffzierer Un hadd uns' Hannern in de Mak Un knufft un pufft up Hannern in. Dunn ward uns' Mutter falsch tau Sinn, Kümmt ran un seggt: »Is dat 'ne Sak? Wat hett Em min lütt Hanning dahn? Wo kann Hei mi dat Kind hir slahn? Wat stött Hei im dat Jünging?« seggt s', »kann Hei nich seggen: Hanning, so, Un dreih di links un dreih di rechts – Denn deiht dat leiwe Kind dat jo. Täuw! Ick ward nah'n Großherzog gahn.«Na, dat is gaud! Geseggt, gedahn. Sei geiht glik an de richt'ge Smäd'; Paul Friedrich was't, de dunn regiert, De hürt up jeden sine Red', Un einen gauden Herren wir't Un sihr för den gemeinen Mann. Hei hürt oll Knaksch ok fründlich an, Doch endlich seggt hei: »Mutter, nein! Loslassen? Nein, das kann nicht sein!« Doch Mutter lett nich af mit Quälen, Hei süll ehr doch den Jungen laten. »Das«, seggt hei, »kann ich nicht befehlen, Wer's einmal ist, der bleibt Soldat; Und wer den bunten Rock anhat, Der wird auch tüchtig exerziert.« Un wull de Ollsch en Daler schenken, Wil dat ehr Bidden em doch rührt, Un in de Tasch herinne grep'e. »Je«, seggt de Ollsch, »Sei möten ok bedenken, Ehr Ort, de hett ok süs nicks lihrt, Un min Jehann, dat is en Scheper.« Ick denk, Paul Friedrich lacht sick scheiw. »Na, hest den Jung'n doch woll tau leiw?« Seggt hei, »ick will in desen Dagen De Sak mi ganz genau befragen, Un wenn dat jichtens passen deiht, Denn sall hei mit di t'rügg nah Liepen Un sall dor wedder Lämmer gripen.«Oll Knaksch bedankt sick denn un geiht Un kümmt so nah de Wach hendal, Wo Hanning hüt taum irstenmal In vullen Stat as Posten steiht. »Jehanning«, seggt s', »nu kümmst du fri, Nu is de Knufferi vörbi, Ick bün bi den Großherzog wesen, De ward den Kirl Leviten lesen. Doch wat hest du hir rüm tau stahn, kannst du nich in de Stuw' rin gahn?« Uns' Hanne kickt sick ängstlich üm, Ob em ok wer woll reden süht, Un flustert sacht mit halwe Stimm: »Hüt is min Ihrendag, leiw Mutting; hüt Bün ick en hellisch grotes Dird Un de dat Ganze kummandiert.« »Ih wo?« seggt Mutter, »spaß ok man!« »Dat will'ck di wisen«, seggt Jehann Un treckt sin Kes'metz stramm heran Un bröllt nu mäglich: »Wach heraus!« Un Unt'roffzier un Attolleristen Un Leutnant, allens stört herut. De Leutnant fröggt: »Was ist denn los? Schildwache, wie? Was gibt's? Was ist denn?« Un Hanning süht so fründlich ut Un seggt: »Ne, hir is nicks gescheihn. Herr Leutnant, ne, ick rep man bloß, Min Mutting wull't doch ok mal seihn.«Na, nu geiht denn de Leutnant los, Un wenn so'n Leutnant richtig schellt: »Ein Himmel Donnerwetter Kreuz Millionen heilig Schwerenot!«, Denn bäwert unner em de Welt, Un knicken, knacken, knastern deiht s'! Acht Wochen lang bi Water un bi Brod Un Standrecht, Kugel, streng' Arrest Un teihn Johr Festung sünd dat best, Wat uns' lütt Hanning kriggt tau hüren. Taum Glücken äwerst müßt't passieren, Dat de Großherzog dortau kem. »Was gibt es denn, von Donnerström?« De Leutnant nu, in vullen Iwer, Vertellt dat Stück von Hanne Knaken Un wat hei Gruglichs hadd verbraken. Dunn fängt Paul Friedrich an tau lachen Un seggt tau em: »Hier lernen Sie, mein Lieber, Aus jedem Holz ist ein Apoll zu schnitzen, Aus jedem ist ein Held zu machen, Ein jeder Stand hat seinen alten Fritzen Und Cäsar und Napoleon; Selbst aus'm Schneider hat man schon Den Helden sich entpuppen sehn, Wie es zu Fehrbellin geschehn – Doch wat en Scheper is, dat bliwwt en Scheper.« Un Hanne Knaken ranne rep'e: »Gah man taurügg nah Hahnen-Liepen, Du kannst dor wedder Lämmer gripen.« In Fredland was en ollen Paster namens Meier, Dat was en ollen Mann, gottsfürchtiglich, Un noch en annern Paster, namens Dreier, De was Nu kam in'n Aust denn mal 'ne Tid, Dat dat drei Wochen fort in eine Swit Dagdäglich von den Hewen got. Dat was denn nu 'ne grote Not. De Bürgerschaft, de kamm tausamen, Üm Rat tau holl'n, wat dorbi wir tau maken. Dor würd' denn hen un wedder spraken, Bet s' endlich äwerein sünd kamen, Sei wull'n den Preister beden laten. So wid was't gaud. Dit was nu woll beslaten. De Frag was äwerst nu: Wen von de beiden? De irst säd: »Dreier!« Un ok den tweiten Schint Dreier as de Best; un »Dreier, Dreier, Dreier!« Güng't dörch de ganze Börgerschaft; Man blot oll Meister Näw' säd: »Meier!« Dat hülp em nich, sin Stimm was unnerlegen. Den annern Sünndag predigt nu mit grote Kraft De Paster Dreier gegen Regen; Je, hadd't irst regent, regent't nu irst recht! De Regen föll in Gäten nedder.As in de negste Woch' dunn wedder De Börgerschaft tausam is, seggt Stadtspreker Päpk': »Na hürt, mi dücht, Dor uns dat mißglückt is mit Paster Dreiern, So nem wi nu mal Paster Meiern, Mit desen glückt uns dat villicht.« Oll Paster Meier bedt ok, wat hei künn, Un as hei noch in't beste Beden stünn, Dunn kickt de Sünn all in de Finsterruten, Un't beste Weder schint dor buten.As Meister Näw' nu ut de Kirch 'rutgeiht, Kloppt Päpken up de Schuller hei un seggt: »Na, Nahwer, heww ick nu nich recht? Heww ick nich seggt, wenn Meier beden deiht, Un wenn dat ok mit Emmern göt, Uns' Herrgott mag nu willen oder nich, hei möt!« Tau all Gebreken in de Welt Ward Fulheit as dat slimmste tellt, Sei is nich tau kurieren. Wer dörch un dörch irst ful is word'n – Kümmst hüt nich, kümmst du äwermorgen –, De is nich tau bekihren.So'n richt'ge Fulpelz hett en Fell, Dor geiht kein Loww dörch un kein Schell, Kein Straken un kein Hauen. Bi Disch sitt ein, de richtig ful, 'ne halwe Tüft in't apne Mul, Hei is tau ful taum Kauen.Hei rögt nich Hand, hei rögt nich Faut, Wat kamen deiht, is ümmer gaud; Un nennt dat »gottergewen«, Un sine fule Bräuderschaft, De nennt dat Demaut, nennt dat Kraft, Un lawt em bet taum Hewen.Un wenn hei starwt, denn set't em ein Von sine Ort en Likenstein: »Hier ruht ein frommer Christe; Hat wider Willen nur gekaut, Ohn' daß er's wußt', hat er verdaut, Er war ein Feind der Lüste, Und Böses hat er nie getan, Nimm dir doch ein Exempel dran, Geh in dich, lieber Christe!«Doch wenn't ehr an dat Lewen geiht, Denn 's't all mit de Beschaulichkeit, Denn wehren s' sick so gaud as ein. Ick will jug mal en Stück vertellen, Wat hir in Meckelborg is scheihn: Ji kennt gewiß den lustigen Gesellen, »Heindrich der Löwe« ward hei nennt, Un wer Heindrich den Löwen kennt, Den ward bekannt ok woll sin Vetter sin, De lütte, dicke, fule Korl Penzlin. Na, Korl Penzlinen hett in allen Gnaden Uns' Herrgott prächtig utstaffiert Mit schöne Bein un stramme Waden, Söß Schepel Kurn drei Treppen hoch tau dragen, Un einen kostbor schönen Magen, So'n rechten dägten un gesunnen; Mit einen Kopp so rund un dick Un afwarts wider dal nah unnen Mit ein gehürig Blaumenstück. Kort, Korl, de kann von Kopp tau Fäuten So gaud as einer »Venus« heiten. Doch einen Schaden hett de Mann, Dat hei sick nich recht rögen kann; Hei hett twors Rägen in den Bussen, Doch de Gelenke sünd em woll verwussen.Heindrich der Löw' ded, wat hei künn, Hei wickelt Korln von Kopp tau Fäuten In warme, wullen Decken in Un lett em so recht düchtig sweiten, Wat sei up engelsch training heiten, Un dacht em beiniger tau maken. Je ja, je ja! – Korl würd woll sweiten, Doch blew hei stiw up sine Knaken. »Wo?« seggt uns' Heindrich, »dit is doch gefährlich!« Un stellt em bi't Flaßweiden an, Korl äwer seggt, dat wir em tau beswerlich. »Täuw«, seggt uns' Heindrich, »täuw! Ick heww't! Ob hei nich Häuner häuden kann? Dat is en ruhiges Geschäft.« Uns' Heindrich höll 'ne grote Flucht Von schöne Häuner, utländsch Tucht; De würd'n Korln nu rute drewen, Dormit hei jo kein Not mit hadd, 'ne Pitsch em in de Hand rin gewen Un hei herutführt up 'ne Kahr. »So, Korl, dit kann di woll gefallen.«Na, schön! Mit Abend un mit allen Is Korl denn von't Geschäft erlös't. »Na, Korl, dit is bequem doch west?« »Den Deuwel ok!« seggt Korl, »wat denkst du denn? Mit dat oll dämlich Häunerveih! Dor hett en nicks as Not un Mäuh! Dor kriggt mi keiner wedder hen!« »Na«, seggt uns' Heindrich denn tau sich, »Up För em möt dat bequemer sin.« Hei führt nah Rostock also 'rin Un köfft för Korln en Eselhingst. »So, Körling, kumm! Nu sett di rup, Will'n seihn, ob du dat so nich dwingst.« Un Korl, statsch as 'ne Semmelpupp, In sine Hand de Pitsch, in'n Mund en korten Bräsel, Ritt mit sin Veih nu stolz tau Feld Un hött sin Häuner nu tau Esel.Doch wohrt nich lang', dunn kümmt hei t'rügg. »Ne, Heindrich, ne, dat mag ick nich, Dat Beist, dat hett entfamte Mucken, De Ekel will nich vorwärts gahn. Dor möt en up em rümmer slahn, Un wenn'n em sleiht, kriggt hei dat Bucken.« Je, denkt nu Heindrich, mäglich is't, Dat hei nich anners känen deiht, Un wenn ick dat man säker wüßt, Denn let'ck em in Bequemlichkeit. Na, will'n em doch mal utprobieren, Ob hei dörchut nich tau kurieren. 't is Winterdag un buten frisch, Dunn röppt hei: »Korl, kumm doch mal rin!« Un schüdd't 'ne Tüt' mit Pulver up den Disch. »Segg, süll des' Pulwer gaud woll sin?« »Worüm nich?« seggt uns' Korl Penzlin, »Dat Tüg is glatt un blank un fin, Dat brennt nich vör, dat bluckt tau Höcht, Wenn einer blot den Drücker rögt.« »Na«, seggt uns' Heindrich, »denn mak swinn Un hal en Arm vull Bäuken-Klaben, Recht dröge, nah de Stuw herin Un stek sei rinne in den Aben, Mi früst hüt morgen niederträchtig.« Korl geiht denn nu ok ganz bedächtig, Un as hei rut is, em nich süht, Schüdd't Heindrich fix den Pulver ut de Tüt' Un füllt sei vull mit Stuwensand.Korl kümmt nu rinne mit de Klaben Un steckt sei in den Stuwenaben, Un as sei recht in vullen Brand, Dunn geiht uns' Heindrich an de Dör, Slütt tau un treckt den Slätel ut. »So, Korl, nu sett di hir mal her! Du weißt, ick heww all lange Tid Mi mit de Absicht rümmer dragen, Dat Lewen in de Schanz tau slagen.« »Wat!« röppt uns' lütte Korl Penzlin, »Wo? Du magst jo des Deuwels sin! Dor hest du süs jo nicks von seggt.« »Denn hürst du't nu; hüt kümmt't taurecht. Un denn heww ick so bi mi dacht, Du sädst de Welt ok woll gu'n Nacht.« »Wat, »Na, lat dat man, lat dat man sin. Ut di, min Jung', ward doch kein Mütz, Du wardst de Welt doch nicks mihr nütz, Du kannst di jo nich bücken un nich bögen Un kannst de Knaken nich mihr rögen.« »Wat, Heindrich, wat? Wat föllt di in? Kik blot mal, wat ick beinig bün!« Un Korl, de springt nu hen un her Un rätert an de Stuwendör. Doch de is tau, un Heindrich seggt: »Ick heww mi't sorgsam äwerleggt; Sid Johren all heww ick di fött Mit Eten, Drinken un mit allen, Nu deihst du mi woll den Gefallen Un seggst de Welt mit mi valet, Ut Dankborkeit, min olle Sähn.« »Ut Dankborkeit? Na, dit wir nett! Ut Dankborkeit? Na, dit wir schön!« Un dorbi springt hei wedder hell tau Höcht. Uns' Heindrich sitt ganz still un seggt: »Anfänglich heww ick mi so dacht, Wi wull'n uns in 'ne stille Nacht Ümschichtig an den Nagel hängen, Doch dat is nicks: ein bliwwt denn t'rügg. Nu segg mal, Korl, is't woll dat beste nich, Wenn w' uns mit Pulver in de Luft rin sprengen?« »Heindrich, Heindrich! Büst du dull? Herr Gott, de ganze Tüt is vull! Herr Gott, hei nimmt s', hei smitt s' in't Fü'r. Reddt! Reddt! Tau Hülp, tau Hülp uns hir!« Un Heindrich nimmt den Stuwensand Un smitt em in den Abenbrand. Un Korl, de springt mit Herinne in de Finsterlucht Un brickt mit sine ganze Wucht Dörch Rahmen dörch un dörch de Ruten. Sin Vörderdeil, dat is all buten, Doch't Achterdeil, dat will nich mit. Un as hei nu so fast klemmt sitt, Dunn kümmt uns' Heindrich mit en Tagel – Swabb! swabb! »Nu kik mal ein! Täuw, Körling, täuw! Nu heww ick't seihn; Du büst so flink jo as en Vagel! Du büst jo idel fix tau Bein!« Swabb! swabb! »För't Häunerhäuden!« Swabb! swabb! »För't Linsatweiden! Buckt di de Esel noch tau dull?« So sleiht hei em dat Ledder vull, Un irst as Korl all'ns Gauds verspreckt, Dunn ward hei ut dat Finster treckt.Na, hett denn Korl Penzlin dat hollen? Hett nu de Arbeit em gefollen? Is hei nu fixer up de Bein? Dat weit ick nich – doch eins, dat is gewiß, Dat hei bi Heindrichen noch ümmer is, Un Pulver kann hei nich mihr seihn. Wenn 'n Spitzbauw ut de Dör rut geiht, Denn weit hei ganz genau Bescheid, Wat den'n fehlt, von den'n hei geiht; Doch wenn en Dokter rute geiht, Denn weit seindag' hei nich Bescheid, Wat sinen Kranken fehlen deiht.Tau »Weit nich wo«, dor wahnt Herr Holtermann, De kreg mal in sin leiw Gesicht En Anfall von de fleigend Gicht. Dat knep un ret un packt em an, Dat purrt un bohrt in't Fleisch herümmer, Un wat för Druppen hei ok sluckt Un wat sin leiwe Fru ok brukt, Je, dat würd slimm un ümmer slimmer. Drei olle Wiwer pusten nu: »Dor sprüngen twei Kirls woll äwer den Tun, De ein, de was blag, un de anner was brun.« Helpt allens nich. »Na«, seggt de Fru, »Fik, lop nah unsen Dokter hen, De kennt uns' Vadern sine Gicht Un kennt ok sin Naturgeschicht.«Fik kümmt taurügg: »De is nich in, Hei ward woll up de Landstrat sin; Doch wenn hei kem, denn süll hei kamen.« »Denn hal en annern, Fik, un lop!« Je ja, je ja! De Dokters alltausamen, De wiren ut, un Fiken drop Sülwst bi de nervenswacksten Damen Un in de Wirtshüs', wo sei süs doch kamen, Nich einen von de Herrn Doktoren, Sie wären alle ausgefohren. Blot den Cichurgus Jakob Kalw, Den find't s' tauletzt un slept em ran, Doch Jakob, de is ok man halw, Is dun, as einer wesen kann, Hei's niederträchtig in den Storm Un süht den Nikolaitorm För 'ne steidelricht't Klistierspritz an.Fik ledd't nu den Cichurgus 'rin, Un as hei in de Stuw ward sin, Dunn sammelt hei denn sin Gedanken So gaud, as't geiht; nimmt sick tausamen Un geiht an't Bedd un fröggt den Kranken, Up wecke Ort hei dortau kamen. »Ick heww't so kregen«, seggt de Krank. Nu fohrt em Jakob in't Gesicht Un fingeriert de Back entlang. »Dat deiht woll weih?« De Krank, de schriggt. »Dat wüßt ick, dat dat weih dauhn ded.« Un tippt nu wider hen un her, Ob dit em nich noch weiher ded? De Krank, de schriggt, dat't nich taum Utholl'n wir. »Nich wohr?« fröggt Jakob, »'t brennt as Fü'r. Nu täuwen S' man, Herr Holtermann, Nu klopp ick mal hir baben an, Hir up den spitzen Backenknaken, Wat S' denn woll för Gesichter maken!« De Krank, de springt nu hell in En'n Un grippt nah Jakob sine Hän'n Un bröllt un schriggt un weihmert lud. »Nich wohr, dat holl der Deuwel ut?« Fröggt Jakob Kalw, »nich wohr, dat brennt? Sei makten ok en schön Gesicht. Ja, Herr, dat is de fleigend Gicht, Ick kenn s' gewiß, wenn s' einer kennt.«»Na«, fröggt de Fru, »wat sünd för Saken Denn gaud dorför? Wat's denn tau maken?« »Tau maken? – Je«, seggt Jakob Kalw, »Tauirst nem wi hir dese Salw Un ward'n em dat Gesicht insmeren, De ward de bösen Dünst vertehren, Un denn«, un leggt den Finger an de Näs', »Heww'n Sei kein Roborantium?« De Fru, de steiht as in den Däs'. »Dat nich.« – »Villicht ein Mitigantium?« »Ne«, seggt die Fru, »dat ick nich wüßt.« Je, seggt uns' Jakob, etwas müßt Noch uter sine Salw gescheihn, De Salw, de ded dat nich allein. Ob sei kein Surkrut nich hett? Dat hett sei, ja! »Denn nemen S't«, seggt Jakob, »Un slagen S't in 'ne rein Salwjett Un legg'n S't den Kranken up den Kopp!« Un geiht nu 'rut un seggt adjü.»Fik«, seggt de Fru, »oh, lop em nah! Ob ok 'ne Bratwurst müßt dorbi?« Un Fik kümmt t'rügg: »Ja, säd hei, ja! Dat künn taum wenigsten nich schaden.« Na, up Befehl von Jakob Kalw Würd Holtermann nu ingesmert Un mit 'ne gnäterswarte Salw Sin leiwes Antlitz angeteert, Un as en Turban up den Kopp Lagg de Salwjett mit Surkrut, Un baben lagg de Bratwust up, Un unse gaud Herr Holtermann Sach as en Muhrenkönig ut.Un as hei dor so nüdlich sitten deiht, Dunn kloppt dor wer, dunn kloppt wer an, Un as de Dör nu apen geiht, Dunn kümmt en Dokter rin. Wo heit doch noch de Mann? Sin Nam' ward doch nich Möller sin? De Nam' is mi doch rein entfollen. De ward den Puls bedächtig hollen Un fragt nah dit un fragt nah dat: Wo't nu woll sitt? Wo't irsten satt? Hei fäuhlte sick woll höllschen matt? Un ob hei sick all fäuhlte frischer? Nah allens fragt de Dokter – Wo heit doch noch de Mann? Dat'ck mi doch nich besinnen kann! Un seggt tauletzt: »Herr Holtermann, Chirurgus Kalw sagt: fliegend Gicht. Ich aber sag, das ist es nicht, Hier ist was anders indiziert: Der Puls ist klein, die Haut ist trocken, Die schwarze Farbe im Gesicht, Das Auge rötlich inflammiert, Ich sage leider: schwarze Pocken.« Un röppt de Fru allein sick 'ran: »Bestell'n S' dat Sarg man bi den Discher. Un nu adjüs!« seggt Dokter ..... – Wo heit doch noch de Mann? Dat ick den Namen doch nich weit! Mi is, as wenn hei Schröder heit.»Ja, Vadder«, seggt oll Nahwer Gräun, »Du büst entfahmten antauseihn, Un din Kalür geföllt mi nich, Din Utseihn is jo fürchterlich! Wenn dat de swarten Pocken sünd, Denn mak di man up wat gefaßt, Ick heww sei einmal hatt as Kind, Dat is en niderträcht'gen Gast Un is en Hunnendanz up Socken.« De Fru, de schriggt, un Fik, de schriggt: »Ne, ne, dit is kein fleigend Gicht! Ne, ne, dit sünd de swarten Pocken!« Un all'ns in'n Hus', dat weihmert lud: »Hei süht all ganz verännert ut, Dit sünd de richt'gen swarten Pocken!«Un an dat Hus up ap'ne Strat, Dor lett wohllöblich Magistrat 'ne Tafel slagen mit 'ne Schrift: »Allhier ist schwarzes Pockengift!!! Wir lassen jedermann gebieten, Vor schwarzen Pocken sich zu hüten, Es soll sich keiner unterstehn, In dieses Haus hineinzugehn. Wer dennoch aber Pocken kriggt, Der wird vom hies'gen Stadtgericht Als ihr Verbreiter angesehn. Wonach ein jeder sich zu richten hat.« Un Urt un Datum. »Hies'ger Magistrat.« Dunn kümmt de Dokter Michel an, Husarzt bi Herren Holtermann, Hei hadd mal wedder switisiert Un up de Landstrat rümflankiert. »Min Söhning«, seggt hei tau den Kranken, »Sei känen Ehren Schöpfer danken, Mit swarte Pocken is dat nicks; Cichurgus Kalw Hett stats mit Salw Sei angeteert mit Stäwelwichs.« De Herr Justizrat schickt tau Schlachtermeister Kleinen, Ob hei em nich tau Ostern einen Recht fetten Kalwerbraten bringen künn, Bi em süll grot Gesellschaft sin. »Ih, ja«, seggt Klein, »dat kümmt woll in de Reih, Tau Reinbarg, weit ick, stahn noch twei, Söß Wochen olt un snickenfett, Un sünd mit säute Melk upfött. Ja, seggen S' den Herrn Justizrat man, Ick würd den Braden em besorgen.«Uns' Slachter Klein, de führt den annern Morgen Un kümmt tau Reinbarg richtig an Un geiht taum Buren Becker rin, Bi den sin Kalwerbraden stünn. Sei handeln nu un kamen äwerein, De Bur kriggt Geld, dat Kalw kriggt Klein. Un as sei mit den Handel p'rat, Dunn kümmt noch rinne Schauster Draht, De süht dat Kalw. »Ne, wat för'n Kalw!« Wenn dat oll Kalw doch sin so wir! Un hadd hei't ok nich ganz, hadd hei't man halw! Denn negstens gaww hei Kindelbir, Dor kunn hei't gor tau prächtig bruken. Herr Je! Wo wull hei dorin sluken! Süll hei nich up 'ne fine Ort Den Slachter maken einen Bort Un't Kalw em riten ut de Tähnen? Süll hei dat Kalw nich krigen känen? Ih, woll! Dor müßt en Dunner rinner slahn! So geiht dat mit dat Kalw! So möt dat gahn! Un löppt vörup, all wat hei künn, Bet in dat Treptowsch Stadtholt rin.Uns' Slachter sett't sick up den Wagen, Dat Kalw würd ok herupper dragen, Un führt denn ok in't Holt herinner. »Purr! – öh! Wo Dunner, Lüd' un Kinner! Dat is jo woll en nigen Schauh, De in den Weg dor liggen deiht? Je, sall'ck em nemen oder liggen laten? Ih, wat helpt mi en linker Schauh, Wenn'ck nich den rechten heww dortau!« Un hei führt wider sine Straten Un führt en Äuwer rup un führt en Äuwer dal – »Ne, Dunnerweder, kik doch mal! Dor liggt de anner Schauh! Der Deuwel hal! Ja nu! Nu is't 'ne anner Sak! Nu lohnt sick dat, dat ick taurügg mi mak, Dat ick den annern halen dauh. Ne! Wo is't mäglich? En Por nige Schauh!«Kum is hei furt un achter'n Äuwer hen, Dunn schüwwt uns' Schauster Draht sick denn Ganz sachting ut de Dannen vör. »Süh so, lütt Kälwing! Nu man her!« Un knapp is de nu in de Dannen rin, Dunn kümmt uns' Slachter Klein, vergnäugt in sinen Sinn, Mit sin Por Schauh heranne dragen; Doch as hei stiggt up sinen Wagen, Wo – Dunner, Lüchting! – ward em dor! Dor ward hei nu mit Schrecken wohr, Dat em sin Kalw taum Düwel gahn. »Dor möt en Weder rinne slahn!« Hei rönnt herüm un geiht un löppt Un horkt un lurt un steiht un röppt: »Min Kalw! Min Kalw! Min schönes Kalw!« Hei löppt un rönnt dat Stadtholt halw Hendörch, hei löppt den Weg taurügg –Hir weit hei sick nich in tau raden. Wat nu? Hei möt tau't Fest en Braden Den Herrn Justizrat Schröder bringen, Hei hett em dat tau fast verspraken; Hei möt denn doch vör allen Dingen Tau'n nigen Braden Anstalt maken. Hei führt tau Bur Beckern t'rügg Un köfft den tweiten Braden sich Un lödt den'n up un stiggt ganz nedderslagen Taum tweitenmal up sinen Wagen Un kümmt nah't Stadtholt wedder rin. Dor was dat Flag, wo't irst oll Schauhding stunn; Hir was't, wo hei den tweiten funn; Hir was't em mit dat Kalw passiert. Un as hei noch so höllt, dunn hürt Hei in den Holt dat düdlich blahren, Grad as so'n Kalw. »Den Dunner Naren!« Röppt hei, »dor is dat Kreatur! Na täuw, nu bün'ck di up de Spur!«Un wedder in dat Holt herin! Un lockt un röppt Un söcht un horkt un geiht un löppt, Ob hei sin schönes Kalw nich dröppt. Doch all'ns ümsüs, un all'ns vergews! Hei möt tauletzt mit lange Näs' Man wedder t'rügg nah sinen Wagen. Doch as hei dor will ruppe stigen, Denkt hei, hei sall dat Unglück krigen. »Dor möt dat Weder rinne slagen!« Dat tweite Kalw is ok heidi! »Wo, dit's denn doch mit Hexeri! Un ok dat dämliche Por Schauh, Dat halt de Düwel ok dortau! Un dat üm den Justizrat Schröder? Un üm sin dämlich Traktement? Ick heww mi nu de Näs' verbrennt, Un tweimal gor un dat nich slicht! Nu kann hei seihn, wo hei en Braden kriggt.« Tau Hamborg steiht en oll Gebüd', Dor schenken s' gauden Drunk; Ledweik un döstig sünd de Lüd', Wenn s' rinne gaht, doch frisch un jung Kamt s' rute ut den käuhlen Keller. Herr Heerlein hadd en Wingeschäft, En orndlich Wirtshus frilich höll'e Grad nich, doch för sin besten Kunnen, De sick tau Middagstid infunnen, Würd achtel-, virtel-, buddelwis verköfft.Nich wid von't Hus stahn up den Damm Hannes un Peiter bi de Ramm, Un Peiter seggt: »Dor möt dat moy sin; Stiw as de Pal gaht sei herin, Un kamt sei rute up den Damm, Denn lat s', as wullt sei bi de Ramm Anfaten glik, so bräsig sünd de Lüd', So pust s' un liggt sei up de Sid; Den Sünndag gah ick ok mal rin.« Na, Hannes seggt, hei, Peiter, künn Dat woll, hei hat kein Fru un Kinner, Hei, Hannes, künn nich mit em rinner, Hei müßt sick woll de Sak entslagen.De Sünndag kümmt nah wenig Dagen, Un Peiter is denn vull bereit, In sinen nigen blagen Rock, De up de Hacken runne geiht, In sine Büx von stripig Linnen, Tau Hand den witten Widenstock, Herrn Heerlein ok mal wat tau günnen. Den Mann sin Anstalt schint em gaud. Hei nimmt nu noch den nigen Haut, Den'n up de Judenbörs' in en Geschäft, De tweite Elbstrat, linker Hand, Hei mal vör drei, vir Johren köfft, Un bult em ut un bögt den Rand Un set't em sick dreivirtel up, Steckt mang de Tähn 'ne Rosenknupp Un geiht de Straten stramm hendal, Herrn Heerlein fründlichst tau beihren. Hei kümmt herin in dat Lokal, Wo all de ollen Kunnen wiren. »Kellnär, Kellnär! Oh, geben Sie mich mal For'n duwwelt Schilling von den witten Weißwein!«De Kellner kickt, de Gäst, de kiken, Sei hadden Peitern sinesgliken In ehr Gesellschaft noch nich eins seihn. Indeß de Kellner bringt en Glas, Wat för den Pris ganz nüdlich was, Un Peiter drinkt: »Gesundheit, mine Haarn!« Ein von de Gäst, de drinkt un nickt, Doch will't kein Unnerhollung ward'n, Un Peiter stellt sick hen und kickt Ut't Finster rut: »Scheun Weder, mine Harrn!« Na, einer giwwt em dorin recht, Un Peiter dreiht sick üm un seggt: »Wahrhaftig, scheunes Weder, mine Harrn!«Doch all'ns ist still Un keiner will Wat von sin Unnerhollung weiten. Dit argert denn nu unsen Mann, Un hei fängt an Up eigen Hand sick wat tau fläuten Un geiht de Wand entlang in't Timmer Un kickt dor an de Biller rümmer. De Gäst, de warden ümmer stiller. »Kellnär, was sünd das hier for Biller, Die beiden linksch hier an den Ofen?« »Das sind zwei griech'sche Philosophen, Der eine, der belacht die Welt, Der andre, der beweint die Welt.« »Un so'ne Kirls hangt Sei hier an? Denn hangt Sei mi dor ok mit ran, Denn ward de Sak vullständig ward'n, Denn Un hir, Kellnär, hir is min Geld! Un nu gu'n Morgen, mine Harrn!« »ach, Meister! Meister! Ach, ick unglückselig Kind! Wo geiht mi dit? Herr Je, du mein! Ach, Meister! Ick bün stockenblind, Ick kann ok nich De Meister smitt den Leisten weg, Hei smitt den Spannreim in de Eck Un löppt nah sinen Jungen hen. »Herr Gott doch, Jung! Wo is di denn?« »Ach, Meister! Meister! Kiken S' hir! Ick seih de Botter up't Brod nich mihr!« De Meister nimmt dat Botterbrod, Bekikt dat nipp von vörn un hin'n. »So slag doch Gott den Düwel dod! Ick sülwst kann ok kein Botter finn'n. Na, täuw!« Hei geiht tau de Fru Meistern hen Un seggt tau ehr: »Wat makst du denn? Wo is hir Botter up dat Brod? Dor slag doch Gott den Düwel dod!« »Is dat nich gaud för so'n Jungen? Ji sünd man all so'n Leckertungen; Ji müggten Hus un Hof vertehren, Un sick sall fingerdick upsmeren. So geiht dat noch nich los? Prahl sacht! De Botter gelt en Gröschner acht.« »Ih, Mutter, ward man nich glik bös, Hest du denn nich en beten Kes'?« Un richtig! Sei lett sick bedüden Un deiht den Jungen Kes' upsniden. De Meister bringt dat Botterbrod herin, Giwwt dat den Jungen hen und fröggt, Ob sick sin Blindheit nu hadd leggt Un ob hei wedder seihen künn. »Ja, Meister«, seggt de Jung ganz swipp, »Ja, Meister, ja! Ick seih so nipp, As hadd 'ck 'ne Brill up mine Näs', Ick seih dat Brod all dörch den Kes'.« De Paster Säger tau Salaten, De müßt sin Holt mal führen laten. De Burknecht hadden't süs em führt, Un hadden s't ran, kreg jedwerein En Sluck un Botterbrod, as sick dat hürt. Na, einmal äwer müßt dat scheihn, Dat einer von de Knechts würd krank, Un Vadder, de müßt sülwst mit mang, Oll Brand müßt mit tau Holt karjolen. »Na«, denkt de Paster, »wenn er selber fährt, Dann muß ich wohl was Bessers holen; So'n Bauer hat en guten Ranzen, Wo tüchtig was hinein gehört.« Un em föllt in, dat hei en ganzen Limburger Käs' in'n Keller hett; De würd nu vör den Buren set't, Un Botter, Brod und Sluck dortau. De Bur, de ett in gaude Rauh Un nimmt en Drüddel von den Kes'. »Na, Herr Pastur, so'n Kes' as des', So masig un dorbi so fett, Dat is, as wenn ein Botter ett; Un'n würkliches Vergnäugen is't!« De Paster fröggt, ob hei ok wüßt, Dat dat »Ja«, seggt oll Brand, »dor et ick em ok vör.« Un deilt sick dat, wat vör em stünn, Noch richtig in twei Drüddel in Un führt dat ein sick tau Gemäud. »Ja«, seggt hei, »as en Nätkarn säut! So'n Kes', den et ick gor tau girn!« De Paster kickt so langs de Näs' – Zwei Drittel von dem schönen Käs'! Un fängt verluren an, so ganz von firn, Dat't man ganz lege Tiden wir'n, Hei wüßt nich in un ut tau kamen, Sin Weiten, de leg alltausamen, Den Klewer würd'n de Müs' vertehren, De ein von sine beiden Mähren, De müßt sick letzt in'n Dik versöpen; Na, Botter müßt hei sülwen köpen, Twei von sin Sägen hadden't Für, Un all sin Kurn hadd Brand un Rost, Un allens würd so gruglich dür. »Denn, denk Er mal, der Käse da Hat sechzehn Schilling mich gekost't.« »Ick glöw't«, seggt Brand, »Herr Paster, ja! Indessen smeckt hei dor ok nah«, Besinnt sick keinen Ogenblick Un langt sick noch dat letzte Stück Nah'n Teller rup. – De Paster, ganz verdutzt, De steiht un kickt den Buren an, Wo hei den ganzen Kes' verputzt. »Mein Gott, mein lieber Brand, wie kann Er mir den ganzen Käs' auffressen?« »Je, segg'n S' dat blot man mal! Indessen Man keine Ümstän'n, Herr Pastur! Ne, bliwen S' hir! Ne, gahn S' nich rut! Ick heww dor naug an«, seggt de Bur, »Un kam dor justement mit ut.« »so lang', as ick noch Ogen heww taum Seihn, So lang' lat ick mi noch kein Näsen dreihn, So geiht dat noch nich los«, seggt Bur Päsel, »So'n Schapskopp meint, ick bün en Esel; Ick sall em Geld up Zinsen leihn, Un up'n Harwst will hei mi't wedder gewen. Ja! Wer en Nar doch wir, em dat tau glöwen. Oll Päseln führt man so nich an. Ne, Vadder Voß, wenn ick di raden kann, Tau so'ne Wippken un Mafäuken, Dor möst di einen dümmern säuken, Ick lat mi keine Näsen dreihn! Wat einer Wenn einer klauk is, denn befött'e Sick mit so'n Saken nich in desen slichten Tiden, Min Spruch, de is: Wat einerDit wiren Päseln sin Gedanken, De hei so halwlud vör sick spreckt, As hei den Fautstig gung entlanken, De an de Wisch sick rümmer treckt. Dat was tau Frühjohrstid: de Strom, de hadd sick dämmt, De ganze Grund was äwerswemmt; Dat Water, dat kamm up en Stoß, Ret Weg un Steg un Brüggen los, Hadd Schünen, Hüser runner smeten Un Veih un Minschen mit sick reten. »Ne! Wat so'n Volk doch dämlich is! Sick an dat Water antaubugen! Je, ick! Ick süll dat Water trugen? Ne!« seggt oll Päsel, »dat's gewiß: Kein viruntwintig Pird, de tögen Mi an dat Water ran; ick bliw hübsch up'n Drögen.« Un as hei noch so redt un deiht Un äwer't Water räwer süht Nah eine olle Ellerwrit, De midden in dat Water steiht, Dunn is em't so, as ded sick dor wat rögen. »Wo, Dunnerwetter! Kik einmal! Dat is en Has'! De Düwel hal! Wo's't mäglich! Ne! – Ne! süh dat Dirt! Dat Ding, dat is en Wagstück wirt.« En Kahn was ok denn bald tau Hand, Un hei stött lustig af von't Land Un lett dat Räuder düchtig trecken. »Täuw, du sallst her! Du sallst mi smecken! Di hal ick mi! Kumm, Häschen, kumm! Sei holl'n mi all vör gruglich dumm! Je, ick bün klauk; paßt ji man acht! Wer lacht tauletzt, am besten lacht.« Hei räudert forsch, un nah 'ne korte Tid Is hei ok bi de Ellerwrit. De Has' is sin, wo kann dat anners sin? De Sak is klor as Botter an de Sünn; Hei liggt binah all in sin Schörtel. Hei springt nu up den Hasen in, Hei springt un dröppt 'ne Ellerwörtel, Un baff! dor liggt de stiwe Buck. De Kahn, de kriggt en lütten Ruck, De Has' flitscht weg un rinner in den Kahn, De Strom hett ok dat Sine dahn; De Kahn driwwt af, un wat geschüht? De »Wo? Dit is doch!« seggt Päsel, »wer künn Dor sitt dat Dirt an't Land un makt sin Männken; Dor löppt hei hen, un ick möt kuschen Un sitt hir liksterwelt as Exzellenz bi Buschen, Sitt wunderschön hir up den Drögen. Wenn dit min Nahwers so tau weiten kregen Un wenn sei mi hir sitten segen, De glöwten schir, ick wir en Dummerjan Un hadd bi'n Dämlack Paden stahn Un Däskopp wir min liwlich Vetter. Nu sitt ick hir un kann mi schön wat pipen! Ne! Geld up Tinsen dauhn un Hasen gripen, 't is all egal: Wat einer En annermal kamm Jochen Schmul Ut Hanschendörp tau Stadt herin. Oll Jochen was en Leckermul: 'ne Potschon Koffe süll dat sin! Hei hadd so vel von Koffe hürt Un hadd sin Dag em nich prebiert – Hei et des Morgens Klütersupp. Hüt steg em nu so'n Giwwel up, Hei wull hüt mal ens vörnehm leben Un let sick also Koffe geben. De Koffe würd herinner bröcht, Oll Jochen set't sick nu taurecht Un süht sick de Geschicht irst an: De Tass', den Läpel un de kann, Wotau de Dinger woll sünd nütt! De Läpel schint em gor tau lütt, Hei is tau lütt för sine Finger. Un denn de beiden Tassendinger! Na, endlich möt hei doch heran. Hei langt sick also her de kann Un schenkt sick ok 'ne Tass' vull in, Un as hei dit Stück hett taurecht, Nimmt hei den Läpel, süfzt un seggt: »Je, 't mag jo Mod woll jetzund sin!« Un fängt nu langsam an tau läpeln. Hei ett un ett, dat will nich schäpeln: De Sak kümmt em tau tahrig vör, Un as de Wirt geiht ut de Dör, Dunn kickt hei sick so wild herüm, Ob em ok wer woll wohren künn Un ob hei wir ok ganz allein. »Je, wenn ick wüßt, dat sehg mi kein«, Seggt hei, »ick ded't, ick ded't, der Düwel hal! Ick nem de Tass' un söp enmal!« Wer kennt nich Fuhrmann Matzen? hei 's bekannt Dörch't ganze meckelbörgsche Land. Un wer kennt nich den Herrn von Schmitten, Dei ok bekannt is as en Witten? Na, von dei Beiden will ick Jug vetellen Ein Stück, dat sall Jug woll gefallen: – Dei Herr von Schmitt, dei hürt nich tau dei Hellen. Un wenn em Eine von Jug allen Hett kennt, dei seggt gewiß, Dat hei sogoa man'n bäten dämlich is. – Na, Herr von Schmitt, dei führt mal in Geschäften Mit Matzen ut, un deese löög nah Kräften Un dehr em so vähl Tüggs upbinnen, Dat kein vier Pier dat trecken künnen. Bi ditt Vetellen kehmen sei am En'n In ein lütt nüdlich Dörp herin, Un as sei um dei Eck 'rüm wen'n, Rechtsch üm en Gohrenhuus, doa stünn 'Ne grote Tafel upgericht't, Dorup stünn schräben ein Gedicht. »Holt doch mal still! wat's dit?« Röpt Matzen tau dei Herr von Schmitt, »Ick möt doch seihn, wat dit deiht wesen, Holt doch mal still. Ick will't mal lesen.« Un doamit stiggt denn af uns' Eddelmann, Un deiht en bäten neege 'ran spazieren, Un fängt nu an tau baukstafieren, Un steiht un steiht, un kickt dei Tafel an, As unse Kauh dat niege Dua: »Oh Wandre! acht' Kunst un Natua.« Hei schüttelt mit 'n Kopp, »Hm«, seggt hei endlich, »Dei Spruch is doch siehr unveständlich.« – »Ja gneedge Herr«, seggt Fuhrmann Matz, Un sett't sich 'rup nah sienen Kutscheplatz, »Vör mienen Oogen is't Latien; Dat weit ick woll, den Spruch vesteiht kein Schwien!« Doch Herr von Schmitt, dei beert in einem fuat »Oh Wandre! acht' Kunst un Natua; Oh Wandre! acht Kunst un Natua.« »Ih laaten S' doch dat Beeren, gneedge Herr«, Seggt Matz tau em, »wat gelt dei Werr? Sei känen bet tau't neegste Dörp den ollen Dämlichen Spruch nich in den Sinn behollen; Ick sett drei Dahle gegen ehren Meerschümen'n Piepenkopp; Sei seihn mi goa nich ut, as ob Sei siehr behöllen'n von Gedanken wieren.« Dei Herr von Schmitt will sich nich lumpen laaten, Un also wad dei Werr denn schlaaten. Dei Reis' geiht wiere. Herr von Schmidt, dei liehrt Den Spruch nah Kräften. Matz dei führt Ganz ruhig furt un fängt em an tau brühren, Doch Herr von Schmitt lett sich nich stühren. Doch bi dat neegste Dörp höllt Matz dei Mähren an Un dreiht sich üm un frögt den Eddelmann: »Na weiten S' noch den Spruch? Man 'rut doamit!« »Ick weit 'n rechte gaut«, seggt Herr von Schmitt. »Na denn, wua heit hei? seggen S', wua?« – »Oh Wandre! »ne, Mutter«, seggt Hans Dämelklas, De Schultenvader tau Swensin, »Ne, morgen reis' ick nah Berlin; Jehann möt von Soldaten fri, Hei is en halwes Johr all bi, Nu möt hei dormit farig sin, Mi dücht, nu is dat naug nah dissen; Ick kann em in de Aust nich missen, Dat Volk is knapp in desen Sommer.«Na, dit is gaud; uns' olle Pommer, De reis't nu würklich nah Berlin Un fröggt sick nah den Gastwirt Klähn, Dat ward so'n Ort von Mutter-Swester-Dochter-Sähn, So'n Ort von Vedder ward dat sin. »Süh dor! Süh dor! – Gu'n Dag ok, Hans!« »Gu'n Dag ok, Fritz! – Du weißt, Jehann, De steiht hir bi de Kaiser Franz, Un dorüm sprek ick bi di an. kannst du mi hir de Weg' nich wisen? Wo is de Slüngel lostauisen?« »Je, Hans, dat is 'ne slicht Geschicht. Em lostauisen, is nich licht. Indessen – täuw! Dor föllt mi in, Gah man nah dese Stuw herin, Dor sitt en Kirl, den möst du ok noch kennen, En Landsmann is't tau Frans'borg wir'e Un let sick Aktuworjus nennen, Weck seggen frilich, hei's en Snider; Doch dat's nich wohr, hei hett studiert, Is hellschen stark in Schriweri, Wenn de för di 'ne Schriwwt utführt, Denn is Jehann so gaud as fri.« Hans Dämelklas geiht tau den Mann, Bringt sin Gewarw ok richtig an, Un de studierte Herr, de fröggt Nach »dies un das un noch nach was« Un seggt tauletzt: »Herr Dämelklas, For mich is dies en bloßer Spaß; Denn unser jetz'ger Kriegsminister, Der nu das Ganze kummandiert, Der hat mit mich in Griepswold mal studiert, Und ein fideler Knochen ist er Und war mal Pommernsenior. Und ich, ich sag' Euch gut davor, Er wird den Jungen gehen lassen. Ich will nur gleich die Schrift abfassen.« Un set't sick dal un schriwwt en Breiw. Un as hei dormit farig was, Dunn seggt hei: »Je, Herr Dämelklas, Das Sprüchwort sagt: ›Vor was is was‹, Wenn uns die Sache glücken soll, Denn müss'n wir woll Der Exzellenz von Kriegsminister So'n gäng' un gäwes Drinkgeld senden, Denn hellisch auf die Groschen ist er.« »Wo vel denn woll?« Fröggt em de Oll, »Fiw Daler müggt ick woll anwennen.« »Dat langt ok«, seggt de Herr Avkat. Fiw Daler warden in de Dat Nu in den Breiw herinner packt Un mit fiw Sigeln schön belackt. »Un ick«, seggt de Avkat, »ick will Den Breiw hüt abend noch besorgen. Denn wenn't gaud Weder warden süll, Hett hei mi seggt, denn reis't hei morgen In Kriegsgeschäften äwer Land.« So was de Sak denn nu bewandt, Un Hans, de fröggt den Herrn Avkaten, Wat hei woll kreg för't Breiwaffaten Un wat woll sine Kosten sünd. »Nicks«, seggt de Herr Avkat, hei wir en Minschenfründ. Indessen lett hei sick doch marken, Dat hei tauglik ok einen starken Fründ von den span'schen Bittern wir, Paßlich gemengt mit Kirschlakür. De Bur, de lett denn wecken kamen, Doch durt't nich lang', dunn sackt de Minschenfründ Up sinen Staul ganz lütt tausamen Un slöppt so sacht as en unmünnig Kind. Hans lett em denn tau Bedd nu bringen, Dunn föllt em in: vör allen Dingen Möt hei jo noch den Breiw besorgen, De Kriegsminister reis't jo morgen.Na, dat schüht ok. – De Kriegsminister, Den Kopp ganz vull kannonensorgen, Vull Achselknöp un Paspallierung Un Kondewitenlistenführung, De sitt un kratzt sick sinen Kopp Un sitt un kratzt un kratzt, as ob Sin Hauptgeschäft dat wesen ded, Dat för dat ganze Militör Den Kopp hüt morgen kratzen müßt'e; So kratzt sick de Herr Kriegsminister. Dunn bringt em sine Ordonnanz Den Dalerbreiw von unsern Hans. »Was tausend! Was? Fünf Taler Hei meint, dat dat en Irrtum wir, Denn Lüd', de spelen mit kannonen, De reken blot man nah Millionen. Doch ne! – Fiw Daler preußschen K'rant, De fallen richtig in sin Hand, As hei de Sigel apen breckt. Un as den Breiw hei rute treckt, Dunn lest hei denn:» Denkst Du noch an den Abschiedsschmaus, Bei welchem Du auf blanke Burschenwehr Mir Freundschaft schwurst für's Philister, Weil ich auf der Mensur, wo du gekniffen, Als Sekundant Dir Quarten abgegriffen? Damals schloss'st Du Dein Herz mir offen: Selbst Deine Liebe zu des Kneipwirts Töchterlein Gestandst Du frei und freudig ein, Denn Du warst en canon besoffen. Willst Du nun, alter jovialer Knochen, Mir halten, was Du einst versprochen, So mache mir den saufidelen Spaß Und gib den Sohn des Bauern Dämelklas – Im Kaiser Franz, die vierte Kompagnei – Noch heute vom Soldaten frei. Zu Dienst und Gegendienst bereit Für Zeit und alle Ewigkeit, Dein ...«Nu kam en Nam', den keiner lesen kunn, Un wider dal as Nahschriwwt stunn: »Des Kneipwirts Lotte ha ich jüngst gesehn Und einen Kuß auf ihren Mund gedrückt, Sie denkt an Dich und grüßt Dich schön. Beifolgend Geld der Bauer schickt. Mach dirs dafür mal recht fidel! Und nu leb wohl, Du alt, bemoos't Kamel!« De Kriegsminister steiht un kickt, As wenn sin Bumben un Granaten De Düwel all hadd platzen laten Un't summten em de Stücken üm de Uhren. Na, endlich schot hei sülwen los, Un hellschen an tau towen fung'e. »Spitzbubenbrief! Betrügerei! Wart! Hab ich dich, kannaille, bloß! Wart! Wart! Ich fasse dich, Halunke!« Hei denkt nu an de Polizei, Doch ne! De nich! Denn't föllt em in, Dat de in jeden Quark herin Ehr leiwen Kuckuckseier leggt. »Nein, dies krieg ich allein zurecht!« Un röppt nu rute: »Ordonnanz! – Beim Regiment des Kaisers Franz Steht ein Gemeiner, vierte Kompagnie, Der soll sogleich, lebendig oder tot, Auf mein besonderes Gebot Erscheinen hie. Und, Ordonnanz! Halt! Ich vergaß, Der Kerl, der heißet Dämelklas.«De Mann, de geiht un finn't Jehannen Un slept em ok soglik von dannen Un ward em denn nu hellschen ängsten, Sin Lewen hadd woll wohrt am längsten; Denn de Minister towt in't Timmer Up eine gruglich Ort herümmer. Jehann kümmt bi'n Minister rin So angst, as einer warden künn. De Kriegsherr fohrt nu up em in: »Wo is din Vader!« – Hei was ok en Pommer. »Je«, seggt Jehann, »verleden Sommer, Dunn was hei jo noch tau Swensin, Sörredem heww ick nicks von em hürt.« »Ne«, seggt de Herr, »hei's tau Berlin Un hett hir schöne Stück upführt, Wo kihrt de Oll hir denn woll an?« »Je, Exzellenzen«, seggt Jehann, »Wenn wi em jichtens finnen känen, Denn sitt hei woll bi Gastwirt Klähnen, Denn dat's 'ne Fründschaft noch von em.« »Na, gaud, denn gah du dor mal hen Un bring' den Oll'n mi glik mal her.« Un as Jehann is ut de Dör, Seggt de Minister tau de Ordonnanz: »Und du, mein Sohn, du geh ihm nach Und halte Aug' und Ohren wach, Denn um den dummen Kerl von Bauern Wird wohl so'n Schuft von Schreiber lauern; Und wenn der Vater abgeführt, Dann wird der Schreiber arretiert Und fördersamst hierher spediert.«Jehann, de finn't den Oll'n ok richtig; De Oll, de frühstückt eben düchtig Un springt tau Höcht un freut sick sihr, Dat sin Jehanning fri nu wir, Nu wull hei'n ok glik mit sick nemen. »Ih, Vader, redt!« seggt nu Jehann, »Ick sall jo Ji kohlsurt Jug hir schön wat an; Uns' Kriegsminister Exzellenzen, De ward Jug schön herum fikatzen Un ward Jug nüdlich rümmer stenzen.« Nu schütt dat Blatt denn unsern Hans, Un hei fängt an den Kopp tau kratzen. »Wo meinst du dat? Wo so? Wo ans? Dat's von den Breiw, min Sähn Jehann, Doch ick bün dor nich schüllig an, Ick heww em blot fiw Daler gewen, Den Breiw, den hett de anner schrewen.« Jehann, de seggt, mitkamen müßt'e. De Oll, de will nich, makt sick upsternat: Dat schert em nich, hei is jo kein Soldat, Hei fröggt den Deuwel nah den Kriegsminister. Sei ropen endlich Klähnen ranner, De redt sei denn nu utenanner Un seggt tau ehr: »Dat is gewiß, Dat blot de Breiw dor schuld an is; Un de dat Schriwen schrewen hett, De liggt noch ruhig in sin Bedd Un slöppt noch hir up minen Bähn. Wo wir dat nu, Jehann«, seggt Klähn, »Wenn wi dat pfiffig dorhen bröchten, Dat de för dinen Vader güll? Wenn wi den Kirl dortau vermüchten, Denn kem de Straf' doch an den Rechten.« »Je«, seggt Jehann, »wenn hei man will?« »Dat mak ick woll«, seggt Gastwirt Klähn, »Un nu man ruppe nah den Bähn!«De Minschenfründ, de fohrt tau Höcht, Un as em Klähn de Ursak seggt Un Vörsläg' makt, wat hir tau dauhn, Un mit de Polizei ward drauhn, Dunn lücht den Minschenfründ dat in, De Sak, de künn up allen Fällen För em ganz ungefährlich sin, Un seggt, hei wull as Vader gellen. Na, dat geschüht.De Minschenfründ, de tüht Oll Hansen sin Kledaschen an Un is nu Schulten-Vader von Swensin. Hans krüppt in den Avkaten sin Un is nu en studierten Mann, »Un nu«, seggt Klähn, »paß up, Jehann, Du möst dor ümmer stiw bi bliwen, Dat dit din richtig Vader is, Un doran höllst du ümmer wiß; Hei schrew den Breiw nich, künn nich schriwen.« Jehann verspreckt dat ok un geiht Mit sinen nigen Vader furt, Un unnen in de Gaststuw steiht De Ordonnanz un kickt un lurt, Ob sei den klauken Herrn Avkaten Nich kann bi dat Slafitken faten.As nu de Vader mit den Sähn Hendalen geiht de Königsstrat, Dunn lacht un seggt de Gastwirt Klähn Tau unsern ollen Dämelklas: »Nu kamen S' rinne, Herr Avkat!« Un hägt sick äwer sinen Spaß. Wupp! fohrt denn nu de Ordonnanz Den ollen gauden Schulten Hans Mit beiden Händen in dat Gnick. »Da hab ich ihn, den Galgenstrick! Dies ist der Hund! Der Rechte ist er! Nu marsch mit ihm zum Kriegsminister!« Herr Je! wo sick uns' Hans verfihrt, Mit Arm un Bein herümmer fecht'e. »Wo so ans«, seggt'e, »bün'ck de Rechte? Ick bün jo just all arretiert, Min eigen Jung' sleppt mi jo weg. Entfahmte Ekel«, seggt'e, »segg, Wat heww'ck di dahn? Du lettst mi gahn! Ick haust in dinen Kriegsminister!« Dat helpt em nicks, un folgen müßt'e. De Kriegsminister sitt un ward Nahlaten mit sin kannonieren Un mit sin Bummen-Granatieren, Un schütt hei noch, schütt hei nich scharp, Blot noch mit losen Pulver pufft'e. »Verdammter Name: Dämelklas! Na, wart't, ha ich euch nur, ihr Schufte, Ich will euch ängsten, wärs auch nur zum Spaß.« Un as hei noch halw lacht, halw schellt, Dunn ward Jehann mit sinen Vader mellt. »Die beiden sollen näher kommen.« Sei kamen rin. »Ist dies dein Vater?« »Ja, Exzellenzen, ut Swensin in Pommern.« »Und Er«, un wendt sick an den Minschenfründ, »Ist Schulz, heißt Dämelklas, und hat Er Sich diesen Brief hier schreiben lassen?« »Ja, Exzellenzen, ja, wi sünd De beiden richt'gen Dämelkläs', As Vader ick, as Sähn hir des'.« »Wer hat den Brief Ihm abgefaßt?« »Je, Herr, en wohren Spitzbauw was't Mit swarten Kledrock, swarte Büx, Mit blagen Twirn de Knoplöck neiht, Un Stäweln, wo de Tehn rut geiht, Doch schriwen künn hei hellschen fix, Doch as en Snurrer sach hei ut. Na, Exzellenz weit woll Bescheid.« Mit einmal ward dat buten lud, Un rinne kümmt de Ordonnanz Un achter em uns' gaude Hans, Ganz in den Uptog, as so eben De Minschenfründ den Kirl beschrewen. »Herr«, seggt de Ordonnanz, »dies ist er.« »Schön«, seggt denn de Herr Kriegsminister, »Du kannst nun gehn, mein lieber Sohn, Wir haben ja den sauberen Patron.« Un winkt Jehannen, ok herut tau gahn, Un as de beiden dit nu dahn, Dunn wendt hei sick denn an den falschen Vader: Dat hei en Schapskopp wir, dat wüßt'e. Doch Mitled mit sin Dummheit hadd'e; Hei wull mal Gnad för Recht erlaten. Un wendt sick an den falschen Advokaten Un seggt tau em: »Schlechtes Subjekt! Er hat den Brief sich ausgeheckt. Na, wart! Er soll mir dafür büßen. Ein schändlicher Betrüger ist Er, Und ich, ich bin der Kriegsminister.« »Wat?« seggt uns' Hans, »mi so tau grüßen? Schlechtes Subjekt? – Na, dit wir nett! Twors weit ick grad nich, wat dat heit, Doch wer mi wat tau seggen hett, Mi Schultenvadder näumen deiht Un Hans un Vadder Dämelklas.« »Wo?« seggt de Minschenfründ, »du wirst en Dämelklas? Ick bünn't, Karnallj, du büst de Schriwer.« »Du lüggst, entfahmte Rümmerdriwer!« Seggt Hans, »in minen Lewen Heww ick kein einzigst Baukstaw schrewen, Un ick heit Dämelklas un will't besweren!«As sei sick nu so striden deden, Geiht Exzellenz denn hen un her Un strikt den Bort un kratzt den Kopp, As wenn hei'n Slachtplan maken ded. Em is dat so, em is't, as ob Oll Hans de richt'ge wesen künn, Un doch künn't ok de anner sin, Jehann hadd't jo utdrücklich seggt. Na, endlich was sin Plan taurecht, Hei röppt de Ordonnanz herin. »Mein Sohn, geh mal zur ersten besten Kasern', und laß dir von den größten Zwei Schüsseln dort mit Essen geben. Ist heut nicht dicker Erbsentag? Wahrhaftig, ja! Das paßt mir eben.« Un geiht nu rüm in sin Gemach Un riwwt vergnäuglich sick de Hän'n, Nu würd hei bald den richt'gen kenn'n. Na, gaud! De beiden Schötteln kamen; Sünd von 'ne rechte nette Gadung Un mit 'ne stiwe Arwten-Ladung. »Na«, seggt de Herr, »nu man heran! Wer nu am besten eten kann, Dat is de Bur.« – Doch Hans, de seggt: »Ick dank Sei, Herr, ick heww för'n beten Min Frühstück all bi Klähnen eten.« Un de Avkat, de freut sick all. »Ei was das!« seggt de Krigsminister, »Hier setzt Er sich, und Erbsen ißt Er!« »Na«, seggt oll Hans, »wenn ick denn sall«, Un nimmt de Gabel in de Hand Un furrickt in de Arwten rüm. Doch gung em dat verdeuwelt slimm, Mit Gabeln was hei nich bewandt, Un de Avkat, de lacht vör sick. Un Hans, de schüwwt de Schöttel trügg Un seggt: »Verlöw, Herr Exellent, Ick bün mit Lepeln dat gewenn't.« Na, schön! Em ward en Lepel bröcht, Un Schultenvader set't sick t'recht.De Herr Avkat kunn vel verdragen Un was ok grad bi Appetit, Denn hei hadd in de letzte Tid De schönsten Hungerpoten sagen, Hadd äwerdem en gauden Magen Un kunn wat Nüdlich's bi sick slagen; Hei frett, as wenn hei hängen sall. Je ja, je ja, wat helpt dat all! Oll Hans lös't irst an sine Büx Un grippt de Sak mit Lepeln an Un ett denn los, kihrt sick an nix Un höllt sick ümmer drang' heran, Un as nu in den Tog irst is'e, Dunn fött hei wiß un ümmer wisser Un frett sick midden dörch de Arwten. »Wahrhaftig!« seggt de Kriegsminister, »Wahrhaftig! Ganz strategisch frißt er: Er operiert nach Bonaparten Seinem System; das Zentrum bricht er Zuerst, dann wendet er sich rechts, Und nach Minuten des Gefechts Hat er gesiegt, und mit verhängtem Zügel Stürzt er sich auf den linken Flügel. Da liegt auch der! – Du bist der Rechte! Du siegtest im Gefechte«, seggt'e, »Ja, alter Bursch, du bist der Sieger, Und der da, das ist der Betrüger! – De pommersch Bur, de is tau kenn'n, Wenn hei't Gewehr fött bi dat En'n, Wenn hei den Kolben fluschen lett – Un wenn hei dicke Arwten frett.« »na, Dins', du hest den Hamel namen, Gestah, min Sähn, süs giwwt dat wat, Süs lat'ck di up den Puckel kamen«, Seggt de Stadtrichter Roggenbladd. »Je, Herr«, seggt Dins', »dat's all recht gaud; Mi ward man gor tau swack tau Maut, Mi schüdd't as Fewer dörch de Knaken, Sall'ck nich dat Finster apen maken? En beten frische Luft, Herr Stadtgericht!« Un as hei de Verlöwnis kriggt, Makt hei dat Finster up un seggt: »Nu noch ne Pris', denn kem'ck t'recht, Denn wull'ck ok allens ingestahn, Wo't mit dat Hamelstehlen gahn; Ick fäul mi ganz gefährlich matt.« »De sallst du heww'n«, seggt Roggenbladd Un halt ut sine Tasch de Dos', »Hir nimm di ein un denn legg los!« Dins' nimmt sick denn 'ne gaude Pris' Un geiht verlur'n, so ganz quanswis', En beten an dat Finster ran, Un Roggenbladd, de fängt nu an: »Stadt Punschendorf und actum den ... Wat willst du mit den Haut, min Sähn? Lat mi doch minen Haut dor stahn!« »De Haut«, seggt Dins', un set't den Haut sick up, »De Haut, de paßt mi wunderschön. Adjüs ok, mine Herrn!« Un wupp! Is hei behen'n ut't Finster rut, Un de Akzessers un de Richter, De sitten binn'n mit lang Gesichter Un seihn as drei Ölgötzen ut.Na, dit is gaud, uns' Dins' was fläuten; Doch würd dat gor so lang nich wohren, Dunn grepen em sick de Schandoren, Dunn würd dat wedder »kuschen« heiten. Doch hett dat gor so lang' nich durt, Dunn was uns' Dins' mal wedder furt, Bet s' em taufällig wedder kregen. Dunn sett hei wedder in den Drögen. Doch würd dei Tid tau lang em mal, Denn brummt hei ut, denn kamm hei wedder Un kreg en Dutzend up dat Ledder. So gung dat ümmer up un dal, So gung dat ümmer Dag för Dag, As wir dat Lock en Duwenslag. Mal was hei wedder rute flagen, Dunn seggt de Richter tau den Slüter: »Dor sall en Dunner rinne slagen! Lat ji den Kirl mi wedder lopen Un löppt de Lus mi äw're Lewer, Ick jag jug furt, jug alltauhopen; De Lüd', de red'n jo dor all äwer.« Oll Slüter Meier treckt de Schuller Un seggt tau sick, vel leiwer wull'e Flöh häuden gahn as Dinsen möten; De würd em noch in't Unglück stöten.Dins' is nu weg 'ne lange Tid. Doch as de Winter ranne tüht, Will't buten em nich mihr behagen. Un as oll Slüter Meier liggt, So nah Martini in de irsten Dagen, Des Nachts un drömt von't Stadtgericht, Wo s' wull'n em von den Posten jagen, Dunn kloppt dor wen an't Finster an. »Wer is dor?« fohrt de Slüter up. »Ick bün't.« – »Wat is dat för en Ick?« »Ick, Dins'. – Mak mi man wedder up!« »Meinst du, ick heww nich minen Schick? Wo, ick süll di herinne laten? För so'n Ort ward kein Dör upslaten; Du, Hundsvott, löppst doch wedder furt.« »Ne, Meier, ne! Ick holl nu ut.« »Ick weit Bescheid; so lang', as't durt.« »Wohrhaftig nich! Kumm her un slut De Dör mi up un lat mi rinner!« »So, dat mi nahst mit Fru un Kinner De Herr Stadtrichter jagen deiht.« »Ne, Meier, ne! Bi Seel un Seligkeit Swör ick di einen heil'gen Eid, Ick holl di, wat ick eben seggt.« Na, uns' oll Slüter Meier steiht Nu ut dat Bedd up: »Na kumm her! Nu holl drei Finger mal tau Höcht, Entfamte Spitzbauw, un denn swör!« Un Dins', de swört, un Meier lett em Nu wedder in sin Lock herin Un ward em Nummer Säker setten.Des Morgens ward Gerichtsdag sin, Un Meier kümmt tau den Stadtrichter: »Herr, Dins', de is nu wedder fast.« »Ja«, seggt de, »es ist die ewige Geschichte: Heut haben wir den saubern Gast, Und morgen ist er aus den Toren!« »Ne, Herr, ditmal hett hei mi't sworen Mit einen körperlichen Eid, Dat hei bi uns uthollen will.« »Holl Hei sin Mul, un swig Hei still! Hei is en Schapskopp, dat Hei't glöwen deiht. De swört teihn Swür in einen Aten. Ick hadd nich glöwt, dat Hei so dämlich wir.« »Je, Herr, ick trug ok nich sin Swür, Up de dauh'ck mi ok nich verlaten, De holl'n em nich, wenn hei utkratzen will; Ne, Herr, ick trug blot up de Küll.« Ick ded nu all so männig Läuschen Ut Meckelnborg de Lüd vertellen, Nu möt ji ran; dat helpt jug nich. Ick lat mi nich von jug begäuschen, Ji mägt nu bidden oder schellen; Wen dat nich jäkt, de kratzt sick nich.Ji hewwt so männig Stückschen liwert, De sünd so snakschen tau vertellen; Ick glöw, ick krig ok ein taurecht. Un wenn ji jug ok bos't un iwert Un mi ok utverschamt dauht schellen; Dat schadt em nich, as Pogge seggt.Du darwst mi dat nich äwel nemen, Ne, Teterow, ick kann't nich laten, Ne, Teterow, dat wir tau hart! Ick müßt mi as en Pudel schämen, Wenn ick mal güng dörch dine Straten, Min Bauk wir as en Hund ahn Start.Nich von den Häkt, von't Sodutmeten, Nich von den Bull'n will ick berichten, Ne, ick vertell hüt, wes't versichert, Wenn einer tauhüren will en beten, 'ne ganze nie von jug Geschichten, Un de is ... »ne, Schröder, 't geiht nich!« seggt de Schult, »Ne, Vadder, glöw du mi, Wenn so en jeder reden wullt, Denn wir't all längst vörbi.De Obrig- un de Geistlichkeit, De möst du stets spektieren, Un mit din oll Rebelligkeit Deihst di blot rungenieren.›Schult‹, säd uns' Herr Pastur tau mi, ›Wir müssen's auferhalten Un gegen Demokrateri Aufstehen for dem Alten;'ne Stärkung for Regierung sein Un for den hohen Adel: Un nie un nie nich fall uns ein, Zu prätendieren Tadel.‹›Herr Paster‹, säd ick, ›Herr Pastur, Ick mit min Fru un Kinner Un mit min ganzes Infentur, Wi meinen't so nich minner.‹So möt dat bliwen, möt dat sin, Süs kann't nich assistieren!« Un bost sick in 'ne Wut herin Un spuckt un deiht handtieren.Un kikt oll Schrödern gnittig an, As künn hei'n gliksten wörgen, As wir all rip sin Vaddermann För Däms un för Dreibergen.Dunn kümmt herin sin Ossenknecht: »Schult, unsen schönen Weiten, Den'n heww'n de wilden Swin mal recht Dalrangt – 'ne Schan'n tau heiten!«»Wat?« röppt de Schult, »de wilden Swin? Dat möt de Düwel halen! Un dat will 'ne Regierung sin? Dorför säl'n wi betahlen?Ick will doch glik taum Preister hen Un will den Preister fragen – Min schöne Weiten as 'ne Denn! Ick will dat Amt verklagen!«De Schult, de löppt, bald is hei t'rügg Un kratzt sick achter't Uhr, Oll Schröder grint: »Gevadder, segg, Wat säd de Herr Pastur?«»Gevadder«, seggt de Schult un kratzt Noch düller as vörher, »Bi den'n is ok wat rinner platzt, Kamm ok wat in de Quer:De Eddelmann möt alle Johr Ein fettes Swin em bringen, So'n richtig Hauptswin, grot un swor Un fett vör allen Dingen.Wat deiht nu uns' gaud Eddelmann? Hei schickt 'ne olle Säg, De't Fauder nich mihr biten kann Un ok kein Fauder kreg.Nu schellt de Preister gruglich hüt, Schimpt up den Eddelmann Un flucht up all de Eddellüd – Dat heit, up geistlich man.«Dunn steiht oll Schröder sacht tau Höcht. »Na, makt Jug nich taum Naren! Heww ick nich recht? – Wat heww ick seggt? Möt't denn nich anders warden?« As ick noch Probenrider was, Vertellt mi mal oll Kopmann Saß, Dunn reis't ick mal dörch Meckelnborg Un kamm denn ok nah Wittenborg. Ick steg in'n irsten Gasthof af. Kum was ick von den Wagen raf, Dunn säd de Wirt: »Je, dat is doch fital! Ick kann Sei hüt kein anner Timmer gewen As de lütt Stuw rechtsch an den Saal, Un dor gew ick hüt abend eben En groten Hun'nratschonen-Ball – Na, mäglich weiten Sei dat all Un verlustier'n sick ok en beten?« »Min Danzen«, segg ick, »heww'ck vergeten, Un ick bün niderträchtig mäud, Doch wenn s' nich alltaudull utslagen, Denn müggt ick't mit de Stuw woll wagen.« Un somit gungen wi den beid Ok unnen nah de Gaststuw rin, Wo ick mi denn vernüchtern ded. Un endlich würd mi so tau Sinn, Dat ick de Trepp herupper steg Un in min Stuw tau Bedd mi läd Un vör min Bedd de P'rück, de ick all dormals drög.De Hun'nratschonen wiren all tausamen, De Saal was vull von Herrn un Damen, De Ball, de was in vullen Gang'n. Ick künn tau keinen Slap gelang'n Un ded in't Bedd herümmer rang'n. Ick wölterte un wäult mi rümmer, Un wenn ick dacht, nu slöppst du in, Denn weckte mi de Trumpet ümmer; Denn de oll Wand, de was man dünn, Un von min Lager Wand an Wand, Dor stunn so'n Bengel von Muskannt, De blos de Trumpet niederträchtig slicht Un denn so lud, as güng't tau't Jüngst Gericht. »Ne«, segg ick, »dit's vörbi, ne, dit's Doch rein tau dull, dit holl de Düwel ut!« Un spring ut minen Bedd herut Un ward gewohr, dat dörch de Dörenritz, Wo't nah den Saal herinne geiht, Dat Licht hendörche schinen deiht. De Dör, dat was 'ne Flägeldör, Un 'n groten Disch, de stunn dorvör. »Wenn du so nah den Disch rup stegst Un dörch de Ritz en beten segst«, Segg ick tau mi in minen Sinn, »Dat müßt doch recht plesierlich sin.« Geseggt, gedahn! Bald stah ick dor Un äwerseih den Saal fast ganz und gor Un alltausamen, de dor wesen, Un wo sei dor herümmer schesen. Ick stah un kik, wo dit sick möt regieren, Doch endlich ward de Puckel mi doch friren, So as ick up den Disch dor stunn, Obschonst dat was bi Sommerdag'. Ick steg nu von den Disch herun Un treck den swarten Kledrock an, Den ick des Sommers ümmer drag, Un dormit steg ick denn up't Frisch Heruppe wedder up den Disch. Ick stah un stah, un stah de Bein Mi denn binah in't Liw herin. »Ih«, segg ick, »wat en Nar ick bün! Wenn ick hir länger will wat seihn, Denn kann 'ck mi dat bequemer maken.« Un as ick dat tau mi heww spraken, Dunn lang' ick mi en Staul herup Un sett mi dor denn baben up. Hir sitt ick denn nu wunderschön. Doch üm bequemer noch tau rauhn, Weit ick nicks Beteres tau dauhn, As dat ick an de Dör mi lehn. Dor satt denn woll kein Rigel vör, Un't olle Slott müggt ok nich recht mihr hacken – Mit einmal fängt dat an tau knacken, Sparangelwid flüggt up de Dör, Un ick, so wohr ick ihrlich bün, Fall in 'ne Kegelkadrilg herin.Nu fang'n s' denn all gefährlich an tau schrigen, Un de Musik swiggt bommenstill, Un as ick sacht mi wedder drücken will, Dunn wird mi einer bi't Slafitken krigen. »Swinegel«, säd'e, »schämst di nich? So in den Saal herin tau kamen, In so en Uptog vör de Damen?« »Herr Gott!« dacht ick in'n irsten Ogenblick, »Herr Gott, hei meint gewiß din P'rük«, Un fat't nu äwer'n Kopp de Hän'n tausamen; Doch as ick unnen mi besach, Dunn denk ick doch, ick krig den Slag! Ick dukt mi also fixing dal Un sett mi in de Huk nu in den Saal. Herr Je, wat gaww't nu vör en Larm! Un ick satt dor, dat Gott erbarm. Doch endlich ded 'ck en Hart mi faten. Ick also up! Un kort entslaten, Wull ick nah mine Stuw herin, Doch de oll Disch in'n Weg mi stünn. Na, baben äwer künn'ck nich kamen, Ick dreiht mi also nah de Damen üm, Makt ehr en deipen Diener vör: »Verzeihn Sie«, säd ick, »meine Damen«, Un kröp nu zirlich unnen dör. Herr Kreihenbom up Holtenhagen, De röppt sick Korl Smidten 'ran Un seggt: »Korl, in den negsten Dagen, Denn fang wi an tau decken an, Weitst du woll nich kein Deckelweden?« Korl was bekannt bi all un jeden As so'ne Ort von Holtscheni; Hei arbeit't woll, doch je nah dem Bedrew hei en Geschäft dorbi Mit Hakenkrümmel, Ledderböm, Mit Bandstöck un mit Bohnenschächt, Un würd'n in Frühjohr Arwten leggt, Denn künn de Utsat nich gelingen, Korl müßt de Arwtstrük dörtau bringen. »Je«, seggt hei, »Herr, von Deckelweden, Dor is hir 'rüm nich vel tau reden, Up Ehren Fell'n, dor stahn jo kein.« »Dat weit ick«, seggt Herr Kreihenbom, »Doch heww ick nilig fluggs weck seihn Tau Golchen, längs den Wischensom, Du weitst woll, bi den Oberförster – Doch, Korl, hürst du, ick segg dat man, Wat gell'n uns frömde Weden an! Ick gew för't Dusend di sös Gröschen, Un's Winters kannst du bi mi döschen. Na, seih doch mal so'n beten rüm.« »Je«, seggt Korl Smidt, »dat is woll slimm«, Un geiht. Indeß den annern Morgen Ward hei en Dusend ran besorgen. Na, schön! Herr Kreihenbom, de seggt: »Nimm man din Wedenbund un legg't Herinne in dat Wagenschur, Un hürst du, Korl, dat't keiner süht!« So geiht dat nu 'ne ganze Tid. All Morgens dröggt herin in't Dur Uns' Korl en frisches Bund un stellt Dat rinne in dat Wagenschur; All Morgens kriggt hei ok sin Geld. »Nu is dat naug! Nu kän wi decken, Nu hewwen wi Weden naug taum Binnen.« Je ja! je ja! – In allen Ecken Is blot ein einzigst Bund tau finnen. »Wo, Dunnerwetter! Na, is dit en Entfahmten Streich! Na, raupt mal Korl Smidten!« Na, Korl, de kümmt. »Wo sünd de annern Bün'n? Dor is jo blot »Je, Herring«, lacht Korl Smidt un seggt: »Dat ein heww'ck ümmer wedder bröcht. Ob ick s' den Oberförster nem Oder Sei, dat dücht mi ganz egal; Denn stehlen müßt ick s' doch enmal, Un dit was mi so schön bequem.« Vör ungefihr so'n twintig Sommern, Dunn brus't en Stormwind dörch dat Land Un ret in Mecklenborg un Pommern, Wat fast nich stunn, ut Rand un Band. De Eiken knickten un de Bäuken; Doch was't, as ded Musch Püsterich Vör allen sick dat wacklig Tüg Von olle Schüns un Schapställ säuken. De smet hei richtig üm, un wenn s' Schön stüt't ok wir'n. Ok in Stridens' Smet hei den ollen Schapstall dal, Un all de armen Schap taumal, De müßten d'rin begraben warden – För Heidemann en groten Schaden! Blot de oll Scheper hadd sick reddt. Na, as dat Wedder sick hadd set't, Seggt Heidemann tau sinen Scheper: »Heww ick di dat nich ümmer seggt, Wenn sick dat tau en Stormwind leggt, Süllst du de Schap mi rute driwen, Dat oll Gebüd', dat fei uns üm?« »Je, Herr, ick dacht, dat würd nich slimm; Ick dacht, t' oll Ding würd stahn woll bliwen.« »Du büst doch sülwen rute lopen?« »Je, Herr, ick dacht, dat schöt tauhopen.« Ick weit nich, was dat tau Serrahn, Was dat tau Groten-Bäbelin – Dor in de Gegend möt dat sin, Dor was min Ohm tau Hochtid gahn. Min Kasper Ohm, dat was en ollen Knaw, En ihrlich Blaud un tru un brav Un hadd mit unse Strelitzschen Husoren In sine wählig Tid un jungen Johren Den Franzmann düchtig kloppen hulpen, Un wenn hei stunn in sine gelen Stulpen So strack un stramm up sine Bein, Denn künnt ji ok den oll'n Soldaten Em in sin Öller noch anseihn; Man schad, sei hadden dow em schaten. Un wull hei hür'n, wat einer säd, Denn müßt hei sihr dat Mul upriten, Wat em just nich am schönsten kledt.Min Ohm was also tau Bäblin, kann mäglich ok Serrahn west sin, Tau eine lust'ge Hochtid beden; Un as sei nu nah't Middageten Tausamen bi den Koffe seten, Dunn güng dat hen un her mit Reden. Doch is dat narsch dor mit de Gegend, Ein mag dor reden, wat ein will, Von Haken, Pläugen minentwegent, Tauletzt kümmt doch de Düwel mit in't Spill. Dat is, as hadd Musch Urian Grad up de Gegend von Serrahn Den langen Start dwas äwerleggt Un hadd tau all sin Takel seggt: Dit's uns'! In desen Sand un Knirk, Dor makt jug Sprüng'n un jug Gewirk; Dit is min eigenes Revier! As wenn't de meckelbörgsch Blocksbarg wir! Un durt denn ok nich alltau lang', Dunn wiren s' richtig midden mang Den Düwel, Hexen, Kortenleggen, Arwslätel, Späuk, Säwlopenlaten; De ein wüßt dit, de anner dat tau seggen. Vör allen was't so'n Burß von kannedaten, Herr Gott doch, ne! Wo redt de Mann! De füng tauirst mit Dischdreihn an Un kamm up Späuken, Hexen, Düwel, Un all'ns bewes' hei ut de Bibel. Dunn rückt min Öhming neger ran Un ret sin leiwes Mul wid apen Un seggt tau Jehann Hinrich Papen: »Du, Vadder, segg, wat seggt de Mann?« »Hei seggt, an't Dischdreihn künn wi seihn, Dat hüt tau Dag' noch Wunner scheihn.« »So?« säd min Ohm, » Un durt nich lang', dunn fröggt hei wedder: »Jehann, wat iwert sick de Mann? Wat rönnt hei ümmer up un nedder?« »Je«, seggt Jehann, »denk di mal bloß, Hei seggt, de Düwel, de is los Un wirkt von Dag tau Dagen slimmer Un geiht in'n brunen Kledrock rümmer.« » Doch wohrt't nich lang', höllt hei sin Uhr heran Un ritt sin Mul noch wider apen Un fröggt taum Drüdden Jehann Papen: »Wat seggt hei nu? Hei kannzelt jo Un springt herüm un towt jo so?« »Hei seggt, wer nich an Bann un Späuk deiht glöwen, Un dat't up Stun'ns noch Hexen giwwt, De glöwt nich an de heilig Schriwwt, Dor stünn dat düdlich naug in schrewen. Noch nilich hadden weck Pasturen Dat unner'n anner ingeset't, Wer nich den Hexenglowen hett, De wir noch nich up't Frisch geburen, Denn so en Minsch, dat wir kein Christ.« » Seggt Kasper Ohm un seggt Jehannen Wat in dat Uhr un steiht tau Höcht. »Na, wat de Herr kann'dat hir seggt Von Hexen, Späuken un von Bannen, Hett sinen Grund. Ein möt dat blot verstahn, De Sak bet up den Grund tau gahn.« »Na«, springt nu de kann'dat in En'n Un riwwt vergnäuglich sick de Hän'n, »Da hören Sie's! – Der brave Mann, Der würd'ge Herr glaubt auch daran.« »Wat«, fröggt min Ohm, »wat seggt hei nu?« »Hei seggt, en würd'gen Herr wirst du.« »Dat will'ck em wisen, dat ick't bün.«Un hei fängt an so tau vertellen: »Dat kann an sößteihn Johren sin, Dunn müßt sick dat taufällig stellen, Dat ick von wegen min Gehür Bi Doktor Krüger-Hansen wir Tau Güsterow. De Red', de kamm up dit un dat, Un hei vertellt mi, dat hei vör de Stadt En wunnerschönen Goren hadd, De recht so in de Schuling leg, Mit Spars' un Win un Awt – man schad, Dat hei seindag nich wat von kreg. Hei let nu 's Nachtens dorbi waken, Doch as dat schüht bi so'ne Saken, Hadd'n irst em blot de Deiw' bestahlen, So stöhlen nu de Wächters mit, Un dorför müßt hei s' noch betahlen. Kort, de Geschicht würd ümmer slimmer. Hei treckt 'ne grote Steinmur rümmer Un denkt, dat dit em helpen sall, Doch, leiwer Gott! Hei markte ball, Dat ok Wat nu tau dauhn? – De Oll verstunn Ein beten von de swarte Kunst, Un wenn hei ok nich hexen kunn, So kunn hei doch en beten bannen. Hei geiht nu also vör dat Dur Un bannt linksch üm dreimal de Mur. – Wi reden nu noch hen un her! Ick säd, dat mi dat wunnern ded, Dat hei bi sine Dokteri Noch so'n Geschäft drew nebenbi, Dunn ward dat buten en Geschri, Un rinne stört't so'n Burß von achteihn Johren. 'Herr Dokter, kamen S' rut nah Ehren Goren, Min Jochen-Brauder sitt Un ritt All sid hüt morgen hentau säben Up Ehr verfluchte Steinmur up un dal; De Mur, de will em los nich gewen, Hei ritt sick dörch, der Deuwel hal!' Na, hadd de Dokter em't ok günnt, So was hei doch en Minschenfründ, Un hei gung rut, un ick gung mit. 'Süh, wo hei dor herümmer ritt!' Seggt Dokter Hansen, »na, Patron, Du kriggst denn noch den richt'gen Lohn.« Dor satt denn nu dat Worm in Nöten, Bald satt hei linksch, bald rechtsch en beten, Un blot de Midd, de trut hei nich. Un üm em rümmer hadden sick Sin sauberen Gesellen funnen, De keken ganz verdutzt von unnen Un säd'n tau sick: 'Dat süll uns fehlen! In'n Doktergor'n nich wedder stehlen!' Na, Hansen gung nu dreimal rechtsch herüm Un brummt en Spruch mit halwe Stimm, Dunn was't vörbi, dunn höll em nicks, Dunn was hei rute ut de Supp, Dunn rönnt hei furt un 'holl di jo nich, jo nich up', As hadd hei Füer in de Büx.« »Sehn Sie's«, seggt de kann'dat, »sehn Sie's! Ein bündiger Beweis ist dies: Der würd'ge Mann, er hat es selbst gesehn, Wie es am hellen Tag geschehn. Nun streit mal einer gegen Spuk un Bann!« »Wat«, fröggt min Ohm, »wat seggt de Mann?« »Hei freut sick, dat du sülwst dat seihn, Wo't mit dat Bannen is gescheihn.« Je, ick heww noch wat anners seihn. Wi seten knapp tau Hus tausamen, Dunn müßt de Bengel rinne kamen, Un Hansen säd nu tau den Jungen: 'De Sak, de is uns gaud gelungen, Hir hest en Daler för dat Riden, Un wil din Büxen deden liden, Hir noch acht Gröschen för de Büx.' – Wat seggt hei nu?« – »Nu seggt hei nicks.« »jehann, min Sähn«, seggt Vader Brümmer, »Mit minen Bein ward't däglich slimmer, Ick ward all olt un ward all swack, Un Mutter, de ward ok all spack; Du sallst de Hauw nu negstens krigen, Un denn, min Sähn, denn sallst du frigen.« »Ne, dormit lat Hei mi tau Weg'.« »Min Sähn! Allein herüm tau nussen, Dat glöw mi tau, süh, dat hett keinen Dag. Du büst so schön all ut den Dreck rut wussen, Du kriggst den Hof un kriggst de Hauw Mit Infentorium, Veih und allen. Mak du man irst dorvon de Prauw, Dat Frigen sall di woll gefallen.« – »Ne, Vader, ne! Dor helpt kein Reden, Mit Frigen lat Hei mi taufreden.« »Jehann, min Sähn«, seggt nu de Ollsch, »Süh, wer nich frigt, de bliwwt perdollsch. Glöw Vadern tau, de weit Bescheid, Du glöwst nich, wat dat Frigen deiht! Dat's grad, as wenn w' dat rugste Fahlen Von buten nah den Stall rin halen: Irst is dat wild un sihr unbännig, Un nahsten ward dat ganz verstännig; Mit Tom und Sadel ward't regiert, Dörch Strigeln, Straken ward't en Pird. Un twor, je ruger 't Fahlen is, Je glatter ward dat Pird gewiß. Dörch Strigeln ward dat Fahlen zirlich, Dörch Frigen ward de Minsch manierlich.« »Ne, Mutter, 't is mi tau schanierlich.« »Du Dummerjan!« seggt Vader Brümmer, »Wat redst du von schanierlich ümmer! Meinst, dat dat Frigen di wat deiht? Wat is dat för 'ne Ötigkeit! So'n Zagheit is doch fürchterlich. So wat an minen Jungen tau erlewen! So'n grote Lümmel trugt sick nich, 'ne smucke Dirn en Kuß tau gewen! Dor sall en Dunnerwetter rinne slahn! Heww ick doch frigt, du Dummerjan! Hei brukt nich up mi in tau schrigen.« »Ja, Vader, dat was ok en anner Ding, Hei ded jo ok uns' Moder frigen.« As de Franzosen bi uns wiren, Dunn müßt't in Tet'row mal passieren, Dat de wohllöblich Magistrat En Breif wull schicken nah Malchin An Hofrat Lüdersen; un Bad' Ded in gewöhnlichen Fällen Oll Schauster Jehann Haken sin. De Kniper sall den Schauster nu bestellen. »Je«, seggt de Fru, »hei is nich in, Ward woll en beten nahwern sin, Doch kümmt hei säker mitdewil.« »Je«, seggt de Kniper, »dit hett Il, Hei möt sick spauden un sall denn Glik nah Malchin nah Hofrat Lüdersen«, Un geiht un ward en annern halen.Oll Haken kümmt tau Hus; sin Fru, de seggt: »Nu mak di fix man up de Salen, De Kniper, de was eben hir, Sallst nah Malchin, nah Hofrat Lüdersen.« »Na, hett hei keinen Breif nich bröcht?« »Ne, keinen Breif un kein Poppier; Hei säd man blot, du süllst dor hen.« »Ha, ha!« seggt hei, »ick weit Bescheid; Dit's wedder so'ne Heimlichkeit. De Magistrat, de trut sick nich Ut Furcht vör dat Franzosentüg, Wat Schriftlichs von sick mi tau gewen.« Un nimmt den Haut un Stock un geiht.Oll Hofrat Lüders, de sitt eben Mit drei französche Offezier Un ett, dunn kümmt oll Haken rin. »Gu'n Dag ok, Herr! – Ick bün nu hir.« »Na«, seggt de Hofrat, »dat's mi leiw, Denn gewen S' mi man Ehren Breif.« »Je«, seggt de Oll un kikt verlegen, »En Schriwen, Herr, heww ick nich kregen.« Oll Hofrat Lüders was en pfiff'gen Racker. Entweder, denkt hei, hett de olle Stacker Den Breif verluren oder süs Giwwt hei mi blot dat Schriwen nich, Wil des' Gesellschaft bi mi is. Na, hei parliert denn nu, entschuldigt sich Un geiht mit unsern Haken weg; Un as sei nu alleine sünd, Seggt hei: »Wo is de Breif, oll Fründ? Un wat du seggen sallst, dat segg; Hir sünd w' allein, hir hürt uns kein Franzos'.« »En Breif, Herr Hofrat, heww ick nich.« »Ih«, seggt de Hofrat, »dat is doch kurjos, Na, denn segg mündlich, wat du sallst.« »Ok Mündlichs weit ick nicks, de Sak hadd Hast; De Kniper säd, ick süll hir räwer gahn, Un dat, Herr Hofrat, heww ick dahn.« De Hofrat schüddt den Kopp un wunnert sich. »Doch holt mal«, seggt hei, »ick heww grad En Breif an dinen Magistrat, Den nimm em mit. – Verlir ok nich!«Oll Haken geiht nah Tet'row t'rügg; Doch knapp is hei herute ut de Stadt, Dunn kümmt sin Vadder Kräuger an, Sihr ilig, as hei seihen kann. »Wo willst du hen?« – »Ick? Nah Malchin. Uns' Kniper ded hüt bi mi sin, Ick süll en Breif nah Lüdersen hendrägen.« »Ih, dat lat nu man unnerwegen, Dor brukst nich hen«, seggt Schauster Haken, »Dat hest du nu nich nödig mihr, Ick heww all eben mit em spraken«, Un halt den Breif herut, »sin Antwurt is all hir!« De Fuhrmann Matz, de was mal einen Juden Fiw Daler sößteihn Gröschen schüllig Un was ok tau betahlen willig; Doch ob em dat tau lang würd duren Un ob hei glöwt, dat hei nicks kreg, De Jud, de lep nah't Rathus rup, Wo hei denn sine Klag vördrög, Un Matz, de süll betahlen nu de ganze Supp Mit Hütt un Mütt un all de Kosten. Dat was denn nu en schönen Posten, Un argern ded't em ganz gefährlich; Denn dat süll gliksten afmakt sin. Geld tau verdeinen was beswerlich, Un in sin Taschen was nicks in. Dat was dunnmals de slimme Tid, As Krig was üm uns sid un wid Un as as Frün'n de Russen kemen Un allens, wat wi hadden, nemen Un rottenkal un arm uns freten Un stats Betahlung Lüs' uns leten. As Matz nu von dat Rathus güng tau Hus, Dunn knep un bet em ok 'ne Lus; Em jäkt dat Fell, hei kratzt un seggt: »Täuw, du oll Sliker, Moses Schmuhl, Ick strak di doch noch äwer't Mul.« Un as hei dor noch äwer grüweln deiht, dunn dröppt Sick dat, dat buten einer fröggt: »Kamrad, is dies die Fuhrmann Matzen Haus?« »Ja«, seggt de anner, un de irst, de röppt: »Du, Fuhrmann Matz, steck Fenster Kopp heraus!« Un Matz, de kikt denn dörch de Ruten Un süht en Russen stahn dor buten, So'n rechten ollen Unteroffezierer Mit Degen, kanntschu un so wider, Un de steiht dor un röppt em tau: »Du, Fuhrmann Matz, paß, was ich sag, genau: Punkt morgen früh, Punkt Klock Schlag acht Uhr, Führst Pferd mit zwei auf Markt du vur Die Leuchtmont, Geldgebel un Kaptain Un fährst in Nowo-Strelitz rein, Sie blank dir fünfe Rubel biet. Un wenn ich sag', was nich geschieht ...« Hir langt hei nah den kanntschu mit de Hand, »Rosomi? Sag', hast mein verstand?« Wat sull hei dauhn? – Den annern Morgen früh Is Matz all up den Mark, un de oll Rosomi, De stiggt nu up den Wagen rupper Un giwwt em af un an en Swupper, Bald hir, bald dor, wo sick dat eben trefft; Un Matz, de denkt: Na, dit's en schön Geschäft!As Leutnant un Kaptain nu kamen Un de Gesellschaft is tausamen, Dunn geiht de Fohrt ok lustig af. Matz führt tauirst en slanken Draww, Doch wil de Weg tau dreckig wir, Dunn jammern em tauletzt de Pird, Un hei fängt an, en eben Schritt tau führen. Dorvon wull nu de Russ' nicks hüren Un seggt tau em: »Du, Fuhrmann Matz, pascholl!« »Ja«, seggt uns' Matz, »dat seggst du woll! Is dat en Weg, entfahmte Ekel, Dat ick vir so 'ne lange Rekel Hir in en slanken Draww kann führen?« Ok hirvon wull de Russ' nicks hüren, Ret Pitsch un Lin em ut de Hand Un bädelt los för't Vaterland, Un blindlings slog hei mang de Mähren, Un wenn uns' Matz em dat wull wehren, Dat hei nich ümmer jog en Draww, Denn kreg hei stets de Hälften af.As Rosomi em düchtig strigelt Un em binah halw dod hadd prügelt, So mör, as einer warden künn, Dunn kemen sei tau Strelitz an. As Matz nu sine Rubeln hewwen wull, Slog em de Russ' den Puckel vull. »Da, Rubel«, säd oll Rosomi, »Da, Rubel, du! Das gut vor di!« Na, wo't so'n Rubel gewen deiht, De, stats tau klingen, eklig knallen, Dor künn dat Matzen nich gefallen; De Rubeln smeckten doch tau säut. Hei makt, dat hei ut Strelitz kamm, Un führt ganz sacht nah Bramborg t'rügg.Oll Schmuhl stunn vör dat Stargardsch Dur An dat Gelänner von de Brügg Un lurte up den Luggedur, Wil hei von den Verdeinst hadd hürt. As Matz em dor süht up de Lur, Seggt hei tau sick: »Täuw! Du wardst angeführt!« De Jud, de kümmt un mahnt em wedder. Matz stiggt von sinen Wagen nedder. »Du hest mi«, seggt hei, »in en schönen Trubel Dörch din verdammtig Klagen bröcht. Wenn ick den Luggedur in russ'sche Rubel Di nu betahl, is di dat recht? Ick heww sei eben von de Russen kregen, Un twors so vel, dat ick sei knapp kann drägen.« »Ja woll«, seggt Schmuhl, »gib her das Geld.« »Dat dacht ick mi. Süh! Dat geföllt Di woll?« säd Matz un grep Nah'n Wagen rupper nah sin Swep Un tellte em, as müßt't so sin, In sine Jack en Dutzend rin. »Heww'ck ok kein Luggedur nich, Jud, Tahl ick di russ'sche Rubel ut; Du seggst jo, 't is di einerlei. De sülw'gen Rubel gew ick di, De mi betahlt oll Rosomi, Un wenn s' nich klingen, klappen sei.« Tau Bramborg wahnt en ollen Jud, De hadd schir so vel Geld as Meß; Hei hungerte un döst, indeß Hei ümmer mihr tausamen schrapen ded Un Stück för Stück up hoge kannt henläd. De Oll, de hadd dat Eten fast versworen, Un ümmer kakt dat olle Krut, Blot üm dat beten Holt tau sporen, Sin Eten up drei Dag vörut. Na, einmal hadd hei dicke Arwten Sick up drei Dag in vörut kakt Un sick dortau so'n lütten unbedarwten Un drögen Hiring ut mit Water lakt. Na, wenn bi Sommertid de dickten Arwten Heww'n in 'ne dump'ge Kamer legen, Un dat drei Dag' hendörch bi Dag un Nacht, Denn kann nich jeder sei verdrägen. So vel is wohr: wer't mag, de mag't, Un wer't nich mag, de mag't jo woll nich mägen. Ick bün woll hartfratsch, Vaddermann, Doch mit so'n Arwten stah ick nich mit an. Na, as hei nu de Arwten ded probieren, Dunn markt denn ok dat olle Kreatur, Dat sei nich blot en beten sur, Ne, dat sei ok all muchlich wiren. Hei prauwt un prauwt; doch wull't em nich gelingen, En lütten Happen run tau bringen; Sei wullen em dörchut nich gliden. Na, Schaden wull hei ok nich liden, So gung hei endlich tau en Schapp un nem 'ne Buddel ruter mit en Käm Un schenkte sick en Gläsken in Un sprak tau sick in sinen Sinn: »As du ißt de Erbsen, Levi, As du kriggst en kleinen Kümmel; As du nicht de Erbsen ißt, As du nicht den Kümmel kriggst.« Un somit kratzt hei af den Schimmel, De äwerall all up de Arwten stunn, Un frat de suren Arwten run. Un höll dorup den Sluck an't Licht Un makt en fründliches Gesicht Un lickmünn't säut un grint em tau. Doch as hei nahdacht hett in Rauh, Dat hei den Sluck woll sporen künn, Dunn got hei'n nah de Buddel rin. »Da hab ich«, seggt dat olle Dirt, »Den alten Levi angeführt!« Tau Rostock bi Sleuders vertellten sick Weck Gäst mal Räubergeschichten Un schüll'n dorbi ganz fürchterlich Up hisige Landesgerichten.De ein vertellt en langen Stral Von't Amtsgericht tau Wohren, De anner von't Patrimonjal –, Von't Ridderschafts-Verfohren. Sin Stadtgericht, säd Nummer drei, Dat künn de Düwel halen; De virt, dat de Justiz-kannzlei Sick hellsehen let betahlen.Un alltausamen stimmen s' in: Dat düllst sülln de Avkaten sin. Un schrigen all in einen Aten: »Wenn einen so recht de Avkaten faten, Denn möt hei den letzten Dukaten laten!« De armen mecklenbörg'schen Herrn Avkaten!Dunn drängt en ollen Militör Sick dörch den Hümpel bet nah vör. »Was Sie da sagen, meine Herrn, Das glaub ich gern, Denn ich hab ganz was anders noch erfohren – Das war vor zirka sieben Johren, War dazumalen nach Major, Da nahm ich mich denn ernstlich vor, Daß meine Kinder auch was lernen müssen – Avangzemang is nich mehr wie vor dissen, Beruht nich mehr auf Heldentaten. Ich miet mich also einen kannidaten, Acht Tage lang auch sehr zufrieden. Den Sonntag drauf ein kleines Deschöneh, Wo, wie gewöhnlich, meine Freunde seh. Der kannidat auch hin beschieden, Ganz nett, ganz sauber, ganz à la Bonnöhr: En schwarzen Frak, 'ne weiße Weste. Kurzum gesagt! Ich freut mir sehr. Man spricht nu manches hin un her, Da mischt der Mensch sich mang die Gäste Un redt da mit Von dat un dit, Als wär er ganz uns ebenbürtig. Na, das war mich denn sehr merkwürdig Un paßte mir denn nu natürlich nicht; Ich seh ihn also grad in dem Gesicht; Doch er bleibt ruhig an das Wort. Ich leg das Messer und die Gabel fort Un richt mich etwas in der Höh Und seh ihn sehr bedeutend an – Und, meine Herrn, wenn ich so seh, Wie ich zuweilen sehen kann, Dann – äh – äh – äh – dann äh – äh, Dann bleib mir jeder aus der Näh! Doch er, er kehrt sich gar nich dran, Fährt ruhig im Erzählen fort. Na, hier war nun denn nicht der Ort, Gehörig Bildung ihm zu lernen, Ich werd ihn noch mal scharf ansehn Und fang dann an herauszugehn Und werde mich sogleich entfernen, Und, denken Sie, er bleibt ganz froh und heiter, »Je, Herr von Lüttmann«, seggt de ein, »Denn heww'n S' em woll nich naug anseihn.« »Ne«, seggt de anner, »Herr von Lüttmann, Denn seg'n S' em doch nich scharp naug an.« »Na, meine Herrn, ich sag Sie ja, Daß ich nach ihm ganz eklig sah. So sah ich auf den Menschen nieder!« »Wo's't mäglich!« seggt denn nu de drüdd, »Dat em dorbi nich grugen würd. Un de verdammte Kirl et wider!« »Na, nu, natürlich setz ich mir denn hin Und werde einen Brief ihm schreiben, Das könnt natürlich nich mehr sin, Mein kannidat könnt er nich länger bleiben, Wir täten doch wohl nich zusammen passen, Er möcht sogleich mein Haus verlassen. Das tut er auch, verläßt mein Haus. Und ich denk denn, die Sach ist lange aus, Da kommt en Brief denn mit der Post Von einem Kerl von Advokaten, Worin er für den kannidaten Verlangt an Lohn, an Wohnung und an Kost Und sonst'gen Alimentationen – Wo viel? Nu raten Sie! – Vierhundert! Ich denn natürlich sehr verwundert, Ich schreib an ihm, er möchte mir verschonen, Die Sache wäre längst vorbei, Un ich wär gar nicht vor Prozessen. Ich denk denn nu, 's ist allens in der Reih, Die Sach ist aus der Welt, da kriege ich indessen Ein Schreiben der Justizkannzlei, En großen Brief. – Das kommt mir schnurrig für, Ich brech ihn auf, ich les', ich wunder mir, Denn, denken Sie!, man wird mich drin zitieren, Mich in der kannidaten-Angelegenheit Vor der kannzlei zu deffendieren!« »As wenn Sei«, seggt de irst, »so'n Schauster wiren?« »Na, dit ward ümmer netter«, seggt de tweit. »Ja, so'n Geschichten«, seggt de drüdd, »De künn de kannzelei ok laten. Üm so'n Kirl von kannidaten! Wenn ick mal kannzelei-Direkter würd ...« »Na, ich«, seggt Herr von Lüttmann, »setz mich dal, Der kannzelei-Direktor ist mein alter Freund, Und schreibe denn an ihm: so wär es nich gemeint. Erzähl ihm die Geschicht noch mal, Wo ich den Menschen dreimal angekuckt, Wie er dabei sich nicht gemuckt Und wie die Sache längst begraben, Und en Prozeß wollt ich durchaus nicht haben! Na, nu natürlich, denk ich, ist's vorbei; Ich hatt mich deutlich ausgesprochen, Da, denken Sie, erhalt ich nach vier Wochen Ein zweites Schreiben von der kannzelei: Ich hätt schon eine Frist versessen, Bei Androhung von weiterm Schaden Ward ich darin zum zweitenmal geladen. Und ich – ich wollt ja nicht prozessen!« »Wenn einer«, seggt de irst, »nu doch nich will!« »De kannzelei sich schämen süll«, Seggt nu de tweit, »dat is gemein!« »Na, Herr von Lüttmann«, seggt de drüdd, »Wenn Denn, Herr von Lüttmann, süll'n Sei seihn ...« »Na«, seggt nu Und schreib an den Direktor noch einmal: Mein erster Brief wär wohl verloren, Man sollt mich lassen ungeschoren, Ich hätte nichts nich mit dem kannidaten, Auch nichts nich mit die Advokaten, Die Advokaten wären Raben, Und en Prozeß wollt ich durchaus nicht haben.« »Recht!« seggt de irst, »den säd'n Sei gaud Bescheid!« »De kreg sin'n richt'gen Tappen«, seggt de tweit. »Ja, Herr von Lüttmann«, seggt de drüdd, »Wenn »Nu, denk ich, ist es abgemacht«, Seggt Herr von Lüttmann, »doch nach acht Wochen, Als ich schon lang an nichts gedacht, Da kommt ein dicker Brief an mir, Das kommt mir sonderbaren für. Und als das Siegel ich erbrochen, Da les ich denn, ich bin verurteilt: Die ganze Summe und die Kosten, Zusammen ein recht netter Posten, Den ich sogleich bezahlen sollte! – Prozeß verloren, den ich gar nicht wollte! Ich kuck den Brief woll dreimal an, Sie wissen, wo ick kucken kann. Die Sache war ja längst begraben, Un en Prozeß wollt ich ja gar nicht haben. Und nun, trotzdem, ihn doch verloren! – Das nennt man ein Gerichtsverfohren!« Dor was mal eins en lütten Mann, Hadd Hosen an, Hadd kunterbunte Hosen an, En fipprig Röckschen un so wider, Un was von Profeßschon en Snider, Un sporsam was hei hellschen.De seggt tau sinen Jungen: »Hal Uns doch enmal Den Hiringsschwanz von'n Bän hendal, För mi en Finzel, di en Finzel, Un mine Fru hal ok en Finzel, Un'n Finzel, den lat liggen.«De drei, de sitten üm den Disch. De Jung' will frisch Inhauen up sin Finzel Fisch, Dunn ritt de Meister mit de Gabel De Hälft em weg vör sinen Snabel. »'t künn up de Nacht di schaden!Du frettst di ganz ut Rick und Schick, Du wardst tau dick.« Fru Meistern nimmt dat anner Stück. »Du frettst di noch ut Rand un Band, Bringst Hungersnot noch in dat Land. Wi will'n kein Fettswin mästen.«De Jung' steiht trurig up un schüwwt Mit eine Tüft Nah'n Bän herup un sitt un riwwt An't Schapp, wo noch de Finzel steiht, Mit sine Tüft. »Wer weit? Wer weit? Sei künn doch dornah smecken.« Herr Pastor Zahn tau Hogen-Zittel Hett sin Bedkinner vor sick stahn Un kümmt denn nu up dat Kapittel, Wat Not- un Liebeswerke sünd. »Nu sag mal«, seggt Herr Paster Zahn, »Nun sag mir Was Not- und Liebeswerke sind!« Un wend't sick an lütt Fiken Schachten, Ut de ehr'n lütten roden Mund Un ut de Ogen krall un rund Noch Kinnerspill un Hägen lachten. »Du weißt es«, seggt de Paster, »wie ich merke; Was sind wohl Not- und Liebeswerke? Du gibst gewiß mir d'rauf Bescheid.« Un Fiken kickt den framen Mann So recht vertrut unschüllig an. »Wenn ein den annern frigen deiht.« »min leiwe Pröhl«, segg ick tau Wewer Pröhlen, »Hir is de Hund, man mit em furt! Un dat Sei em man jo nich fehlen, Un dat sin Qual nich länger durt!« »Je, Herr«, seggt Pröhl, »Sei möten mit; Mi folgt hei willig nich allein, Un wenn hei an den Strick so ritt, Denn kann ick't ok nich gaud anseihn, Denn ick bün ok man sihr weikmäudig.« Na, ik gah mit. »Kumm, Wasser, kumm!« Un min oll Wasser, stiw un stumm, Half blind, de beiden Uhren bläudig, Geiht tru un trurig an min Sid. »So«, segg ik, »nu man fix heran! Hir binn'n S' em sick man an de Wid Fast, dat hei sick nich rögen kann! Un denn vör'n Kopp, dat't fix vörbi.« Oll Wewer Pröhl, de binnt em an Un dreiht sick üm un seggt tau mi: »Herr, sall'ck em up dat Bladd nich scheiten?« »Ne«, segg ick, »ne! Wat sall dat heiten? Grad vör den Kopp! – Denn's't glik gescheihn«, Un ward mi von em afwarts dreihn Un stah un lur nu up den Paff. Oll Pröhl leggt an, set't wedder af Un seggt tau mi: '»Herr, weiten S' wat? Ick scheit em richtig up dat Bladd.« »Ih, ne«, segg ick, »grad vör den Kopp!« Hei nimmt sin Flint un böhrt s' herup, Set't s' wedder af un röppt mi tau: »Herr, wenn'ck oll Wassern scheiten sall, Scheit ick – de Düwel hal! – up't Bladd.« »Ne, ne!« segg ick, »wat sall denn dat? Vör'n Kopp! Un nu man tau! Man ball! Up't Bladd, dor kän'n Sei em verfehlen; Wotau den armen Köter quälen?« »Je, Herr«, seggt Pröhl, »dat is dat eben: Vör'n Kopp künn't em so'n Drähnung gewen.« Herr Moritz Gimpel kamm nah Stuer, Dor was sin Blümchen in de Waterkur, Un seggt tau Kahlen – dunn was Kahl Dor Dokter bi de Waterpump Un heilt Herrn Moritz sin Gemahl Mit Venusgürtel, natten Strump, Mit Regenbäder un mit Duschen, Mit käuhlen Drunk von baben bet nah unn'n; Ok müßt schön Blümchen männig Stun'n In so'n verdammtes Sitzbad kuschen –, Un seggt tau Kahl'n: »Herr Dokter«, seggt'e, »In eine Notsach' bin ich hier, In der ich wohl das Blümchen sprechen möchte: Was noch ein Bruder is von ihr, Der Mauses, der is tot.« Je, seggt nu Kahl, wenn't hadd so grote Not, Denn müßt dat sin, denn künn hei dat nich hinnern, Hei süll de Äwerraschung äwerst minnern, Hei süll ehr't nah un nah bibringen; De ganze Kur künn süs mißlingen, Denn Blümchen wir sid gistern morg'n Tau sine Freud sihr elend word'n, Un tau de Freud' von jedermann Füng sei all an tau duften an. »Das nenn'n wir 'Krisis', wir Doktoren, Und was 'ne Krisis is, Herr Moritz Gimpel, Das weiß in Stuer jeder Simpel.«Na, Moritz Gimpel ward von Kahl Herinner nödigt in den Saal, Dor sitt sin Blümchen blaß un welk Un stippt en Stuten in de Melk Un fohrt tau Höcht: »Nu, Gimpelche, wos is? Zu Haus' is wos pessiert gewiß.« »Wos süll da gepessiert denn sain? Pessieren? – Nu, pessieren tut's Ja alle Tag', bald Schlimm's, bald Gut's. Doch halt mol still! Da fällt mer ain, Der Borsch, der Itzig Rosenstain, Der hat gewoltsam Schläg' gekriegt.« »Wo vor denn?« – »Nu, vor's Rathaus von's Gericht.« »Das frag' ich ja nich, Gimpelleben! Worüber hon sie ihm die viele Grausame Prügel denn gegeben?« »Worüber? – Über die Machile.« »Ih, Gimpel, hör mich doch mal ahn! Ich frage jo, wos hot er denn getan, Daß sie so grausam schlugen ihn?« »Getan? Getan? – Au waih! hat er geschrien.« »Ih, Moritz, hör doch nur, ich main ...« »Ich hob genug. Loß sain! Loß sain! Genung vor dich, daß er se hot! Ich hob zum Schmusen kaine Zait, Du bist nu prächtig vorbereit't, Verschreck dir nich: der Mauses, der is tot.« »Der Mauses tot?« Un sackt tauhopen Un kreg't Beswimen von't Verfiren, Un all', de üm ehr rümmer wiren, De krigen't Rönnen un dat Lopen.Doch Kahle bringt dat stracks in'n Gliken, Hei lett ehr an koll Water rüken Un hett sei ut de Ahnmacht weckt Un treckt Herrn Moritz ut den Hümpel. »Herr Gimpel sind ein wahrer Simpel! Sie han sie bis zum Tod erschreckt; So was ist nicht für kranke Ohren, Die ganze Kur ist jetzt verloren, So etwas kennen wir Doktoren.« »Au waih geschrien! Mein Geld! Die ganze Kur! Doch warten Sie, Herr Dokter, nur!« Un schüwwt de annern utenanner Un geiht an sin schön Blümchen ranner. »Wo haißt? Wos is? Wos fällt dir ain? Wo kannst du so verschrecklich sain? Du wirst die ganze Kur verderben! Der Mauses is Woßu soll denn der Mauses sterben? Und wenn er stirbt, sind Un geiht herut. »Ich hob nich Zait; Ich muß zu Haus' zaruck noch heut.« Sin Wagen steiht denn ok bereit, Un as uns' leiw Herr Moritz Gimpel Heruppe stiggt up sin Gerümpel, Dunn stahn de Kurgäst vör de Dör, Un't Lachen geiht nu hen un her. Dunn kickt Herr Moritz von den Wagen So höhnschen op de Gäst hendal Un ward sick an de Taschen slagen Mit sine langen, dreck'gen Knäbel. »Geld is de Hauptsach' doch, Herr Kahl. Un, meine Herrn, besuchen Se mich in Räbel!« De Bäcker Swenn, de sitt in sine Stuw' Un hött sin Tweiback un sin Kringel, Dunn kamen tau em rin twei lange Slüngel. »Oh, Meister, bring'n S' doch mal eins swinn För uns en gaudes Frühstück rin!« »Ja woll!« Hei halt nu Eier, Schinken. De Gäst, de föddern ok tau drinken, 'ne Buddel Win vom besten sall dat sin. De Wirt, de bringt s'; de Gäst, de sünd taufreden Un fangen an von dit un dat tau reden. »Na, hür mal, Brauder Möller, kumm! Schenk di mal in, wi will'n mal drinken«, Seggt irst de ein un ward den annern plinken, »Nu segg mal blot, wat was de Kirl doch dumm!« »Du meinst den Ollen an den Mark, Den ollen Bäckermeister Hauck? Ja, den sin Dummheit, de is stark. De Oll, de höllt sick schrecklich klauk, Un hett sick doch so dull blamiert.« De olle Hauck? – Oll Bäcker Swenn, de hürt Ganz nipping tau. »Oh, wenn ick fragen kann, Wobi let de oll Voß sick faten, Hei is doch süs so'n nägenklauken Mann?« »Sei weiten doch: hei kann dat Wedden jo nich laten, Un dorbi kregen wi em 'ran. Wi wedd't mit em, un hei verlur, Dat hei vör sine Stubenuhr 'ne Virtelstund nich sitten künn Un nich so langsam un so swinn, So as de Parpendikel slög, De Würd' ahn Stamern 'rute kreg: 'Hir geiht'e hen, dor geiht'e hen, Hir geiht'e hen, dor geiht'e hen.'« »Ih, dat's doch nich so swer«, seggt Swenn, De gor tau girn ok wedden müggt, »De olle Schapskopp! Na, mi dücht, De Sak, de is doch gor tau licht.« »Je«, seggt de ein, »dat is doch so'n Geschicht! Sei dörben nich upstahn, nicks anners reden, Sei möten ümmertau den Vers herbeden.« »Ick dauh't, un ick gewinn«, seggt Swenn, »Hir geiht'e hen, dor geiht'e hen. Hir, föfteihn Daler sett ick hen!« De beiden Kirls kregen Nu ehren Büdel rut un set'ten föfteihn gegen, Un vör de Klock set't sick oll Swenn. »Hir geiht'e hen, dor geiht'e hen.«»Adjüs! Herr Swenn«, seggt nu de ein Un makt sick an de Dalers 'ranne Un sick dunn fix up sine Bein. »Adjüs! Herr Swenn«, seggt ok de anner, »Sei dörben nich upstahn, nicks anners reden, Sei möten ümmertau den Vers herbeden, Ick wünsch Sei ok recht vel Plesier.«»Je, dat ick doch en Schapskopp wir Un dordörch mine Wedd verlür! Ne! Lopt ji man«, denkt Bäcker Swenn, »Hir geiht'e hen, dor geiht'e hen. Üm mine Wedd ward mi nich bang'n; So licht lat ick mi noch nich fang'n.« Hei drömt sick nu all as Gewinner, Dunn kümmt tau em sin Fru herinner, De ut de Stuw' wat 'rute halt. »Na, Vader, heww'n de Kirls betahlt?« »Hir geiht'e hen, dor geiht'e hen.« »Wat is 'e los? Wat fehlt di, Mann? Wat red'st du dor? Wat is di denn? Wat kickst du denn de Klock so an?« »Hir geiht'e hen, dor geiht'e hen.« »Mein Gott! Wat fehlt di? Segg doch, Swenn! Du büst doch woll nich dun hüt morg'n? Du büst doch woll verrückt nich word'n?« »Hir geiht'e hen, dor geiht'e hen.« »Herr Jesus, komm doch rinne, Fik! Lat allens liggen, lop un rönn Doch mal nah Dokter Hansen glik. Hei süll doch kamen in den Ogenblick, Uns' Vader hadd nich sinen Schick.« »Hir geiht'e hen, dor geiht'e hen.« »Hür, Vadding! Swenning! Leiwe Swenn! Herr Gott doch! Vadding! Hürst du nich? – De Ogen gahn em fürchterlich. Segg, Vadding! Segg! Kennst du mi denn?« »Hir geiht'e hen, dor geiht'e hen. So, Mutter! So! Nu heww ick wunn'n! Nu is't 'ne richt'ge Virtelstun'n. So, Mutter! So! Nu heww ick wunn'n! »Ih, Vadding, kumm! Leg di tau Bedd; Ick bidd di d'rüm in Gottes Namen. Ick denk, de Dokter sall glik kamen.« »Gott's Dunner, Mutter! Ne! Ick heww gewunn'n. – Dor sall doch glik dat Wetter rinne slagen! De Kirls, de heww'n mi doch bedragen, De niederträchtigen, entfamten Hun'n! – Wat? Meinst du, dat verrückt ick bün?«Un as hei noch so schellt, dunn kümmt de Dokter 'rin. »Ja, ja! Er ist in schrecklicher Erregung, Der Puls in heftiger Bewegung, Das glüh'nde Auge rollt und irrt Umher. Das Faseln von der Wette! – Der arme Mann ist leider ganz verwirrt Und ganz gestört, er muß zu Bette.« »Gott's Dunner! Hür'n Sei mi doch an!« »Min leiw Herr Swenn, man keinen Larm! Wi weiten't all! Nu kamen S' man.« Un dormit krigt de Dokter em bi'n Arm, Un sine Fru, de nimmt den annern, Un Fiken, de schüfft achter nah. So möt hei nah de Kamer wannern. Hei flucht un swört, hei deiht un seggt, Dat helpt em nicks, hei ward mit Bidden, bald, Wenn de nich helpen, mit Gewalt In't warme Bedd herinne leggt. Nu geiht dat los mit Aderlaten! Up sinen Kopp ward Water gaten; Un wenn hei blot mal wedder röppt: »Ick heww jo wedd't, un ick heww wunn'n!«, Denn ward hei glik von Flässen schröppt, Em acht're de Uhren Ilen set't, Un Luft ward em denn schafft von unnen.So liggt hei nu den Bi Hawergrütt un Watersupp, Un keiner will von em wat weiten. Un deiht hei blot den Mund mal up, Denn heit dat glik: »Wat willst du, Swenning, Ligg ruhig, stilling, leiwes Männing!« Un fängt hei an mal tau vertellen Von sine Wedd un an tau schellen, Denn heit dat glik: »Oh, Fiken, lop und rönn Doch glik mal nah den Dokter hen. Hei müßt em wedder Ilen setten, Un süll de Spritz ok nich vergeten.« »Na«, denkt hei endlich, »giww di man! Verrückt? Ne, dat's nich wohr, dat bün 'ck nich west, Doch dumm, as einer wesen kann! Ick glöw binah, dat is dat best: Ick segg hir weder in dat Bedd Noch äwerall wat von min Wedd. Ick glöw', ick swig man ganz un gor. Dat Geld is weg, de Schimp is dor. Sei heww'n mi doch tau arg traktiert, Von't Wedden bün ick nu kuriert!« So in de negentige Johren, As de Franzosen Kihrut danzten Un all'ns, wat Adel was un Hochgeboren, Ut ehren Lan'n herut kuranzten, Dunn treckte sick de wegjagt' Raß So meistendeils nah Dütschland rinner Un kamm tau uns mit Fru un Kinner Un mit Bedeinter, Hans un Klas, Bortkratzer, Prükenmaker, Snider, Danzmeister, Kammerdeiners un so wider, Un födderten un kummandierten, As wir'n sei in den irsten besten Kraug, Un makten Larm un räsonierten, Un nicks was för ehr gaud genaug. Sei drögen ehre Näs' in En'n, As wenn sei wat Besonders wir'n, Un dorbi kunn kein Fru un keine Dirn Mit Ihren kamen ut ehr Hän'n. Un wenn denn einer mal sin Husrecht brukt, Na, hürt, wat gaww dat för'n Spektakel! Un ümmer heww'n sei fri herümmer slukt – Kortüm, dat was en ganz entfamtes Takel.Na, dat hett denn so lang nich wohrt, Dunn is en Frugensminsch von dese Ort Tau uns ok nah Swerin henkamen, Un Mongmorangzi heit s' mit Namen, Un wesen wull s' 'ne Herzogin, Denn unner dem wull keiner von ehr sin. Un't was en oll gefährlich Dirt, So dick un fett un dorbi lütt, Un einen wohren Fladen wir't Un was so gel schir as 'ne Quitt, Un snaken ded s' in einen Aten. Na, ick was dormals noch bi de Soldaten Un stunn bi't irste Regiment, Un ick un Herzog Friedrich Franz, Denn dunnmals würd hei man noch Herzog nennt, Wi heww'n beid uns gaud naug kennt – Ick säd: Herr Herzog; hei säd: Hans. Na, as ick mal ens up den Posten stünn, Wo't nah den Sloßgorn geiht herin, Dunn kamm de Herzog antaugahn, Un as hei mi dor sach, dunn blew hei stahn Un säd tau mi: »Gu'n Morgen, Hans, Hir heww'n de Hun'n woll ehren Danz, Wo kam'n de Köters hir herin?« »Herr Herzog, ne! dat ick nich wüßt, So lang', as ick hir stah – dat müßt Denn vör min Tid hir scheihen sin.« »Na, dauh mi den Gefallen, Hans, Un paß mi up den Hunnendanz Un lat mi keine Köters rin; Denn de verdammten Dire bören Bi jede Blaum den Bein tau Höcht, Un wenn dat ok woll wedder drögt, So kann man den Geruch doch spören; Sei rüken lang' denn nich so schön! Drüm paß mi düchtig up, min Sähn!«Na, hei güng weg, un ick blew stahn. Un durt nich lang', wer kamm dor antaugahn? Min gaud französche Herzogin, De wull ok nah den Goren rin, Un up den Arm, dor hadd s' en fetten Mops, Un güng so äwernäs't, as ob s' De ganze Welt künn kummandieren. »Holt!« segg ick, »holt! Sei kann hir nich passieren.« Wo Dunner, wo verfirt sei sick! Kamm heil un deil ut Rick un Schick, Fung an tau schell'n un tau parlieren Un an tau handslahn un handtieren: »Mais je suis la Duchesse de Montmorency; Monsieur le Duc me l'a permis.« Na, dunn verstunn ick't noch nich recht, Nu kreg ick dat all ihre t'recht, Denn ick bünn nahsten as Scherschant Herinner west in't franzsche Land – De olle Restörp was min Leutenant, Tau Bützow sach'ck em nülich wedder. – Doch't Frugensminsch lep ümmer up un nedder Un ümmer redt s' von »Mongmorangzi«, Un ümmer snackt s' von »dick Permi«. »Ih wat!« säd ick, »dat S' gel as 'ne Pomm'ranz is, Dat seih ick woll! Sei kümmt hir nich vörbi, Sei sülwst un ok Ehr dick Permi!« Oll Moses Itzig un oll Slaume Lessen, De sitten recht bequem in ehren Wagen Un führ'n nah Leipzig up de Messen. Sei sünd nu grad dorbi un klagen, Wo dat de Judenschaft doch wir so unnerdrückt Un dat en jeder ehr an't Tüg wat flickt Un dat dat so nich bliwen künn; Dat müßt doch mal eins anners warden, Wenn s' Rothschildten taum König hadden. Drup reden sei von den Gewinn Un von dat prächtige Geschäft, Wat s' beid in dat vergangen Johr Heww'n makt, un wat s' verköfft Un wat s' behollen von de Wohr; Wat ehr't Geschäftche in hadd dragen Un wovel Geld s' tausamen slagen Un wat s' nu maken wullen för en Rebbes.So führ'n sei nu denn de Schossen entlang, Un an de Strat sünd de Schossehsteinklöppers, De kloppen dor in Hitt un Stohm ehr Stein Un sweiten dorbi as de Boren. As de de Juden nu gewohren Un Slaumen sine Näs' sei seihn, Dunn fang'n sei an »Hepp! Hepp!« tau schrigen Un »nimm mer Oll Slaume kann doch allseindag' dit Nich so passieren lat'n; hei ward dat Schellen kriegen Un schimpt herute ut den Plan, Un slimm wir't unsre Juden gahn, Hadd Moses sick nich twischen leggt. De ritt oll Slaumen t'rügg un seggt: »Laß gut sein, Schlaume, es wird kümmen! Paß Achtung! Es wird kümm'n die Zeit, Daß unser Fett tut oben schwimmen, Denn werd'n mer aach sein ungeßogen. Paß Achtung! Es wird kümm'n de Zeit, Wo wir se denn aach 'runtermöppern. Und Die werden denn Schossehstein klöppern!« »herr«, seggt Korl Smitt tau Kopmann Buttermannen, »Dat weit der Deuwel, hir in Wolgast kann en Doch nahrens gauden Hiring krigen.« »Ih, wo«, seggt Buttermann, »dat wir jo doch gefährlich! En gauden Hiring frilich is man spärlich, Indessen bruk ick in den Keller man tau stigen, Denn kannst 'ne Ort tau seihen krigen, 'ne Ort! – Na, Korl, du weißt Bescheid! Ick segg di, as en Nätkarn säut, Un äwern Puckel – na, so breit, Ich sag' dich, Junge, as mein Daumen, Un binnen nix as luter Flaumen. Des' Ort, de in den Laden steiht, De is so so, de möt mit dörchpassieren, De kann'ck di nich rekommandieren, Wil dat sei nich recht laken deiht.« De Kopmann geiht den Hiring rup tau halen. Doch Korlen is nich üm den Smack, Em is dat blot üm dat Betahlen; Hei köfft ahn Geld sick also fix en Pack Heruter ut de Tunn, de in den Laden stünn, Un steckt sei in de Tasch herin. De Kopmann kümmt un bringt den Hiring mit. »Je«, seggt Korl Smitt, »Herr Buttermann, De Hiring süht mi doch so recht nich an, De Hiring is en beten lütt, Indessen, wenn Sei't mi verlöwen, Denn nem'ck mi einen mit, blot um tau pröwen.« »Dat dauh du, Korl, dat dauh du man, Un denn kumm wedder!« seggt Herr Buttermann.Un Korl, de geiht! Knapp is hei ut de Dör, Denn krüppt 'ne olle Fru hervör. »Herr Buttermann, ick kann dat nich verswigen, As Sei in'n Keller deden runner stigen, Dunn langt de Spitzbauw in de Tunn herin Un namm, so vel hei faten künn, Un dormit in de Tasch herin. En gaudes Dutzend namm hei säkerlich. Ick bidd Sei, Herr, verraden S' mi ok nich, Segg'n Sei't em jo bileiw nich wedder!« »Ih, wo! Kein Angst!« seggt Buttermann Un löppt herut, ob hei'n noch seihen kann – Dor geiht hei noch de Strat hennedder! »Du! Korl! – Korl Smitt! Oh, hür' doch mal! Blot up en Wurt!« – Korl kümmt de Strat hendal. »Ih, kumm doch rinne in den Laden! Ick wull di blot doch mal eins fragen; Segg, kannst du morgen nich en Faden Blank Bäukenholt intwei mi slagen?« »Dat künn ick sacht, Herr Buttermann.« Un Buttermann, de fött em an, Halt em den Hiring ut de Tasch herut. »Karnallje du, Spitzbauwenbrut! Ut wecke Tunn nammst du den Hiring rut? Glik packst den Hiring wedder rin! – Na, ward dat wat? Nu spaud di! Swinn! Süs kam'ck di hir noch up dat Ledder!« Korl packt den Hiring in, so as hei legen, Un kümmt tautrulich nah den Kopmann ran. »Nu segg'n Sei doch ok nicks, Herr Buttermann?« »Ih, wo ward ick! Ick segg nicks wedder!« Un schwabb! un schwabb! kriggt Korl eins an den Hals heran. »Na, Korl, du seggst doch ok nicks wedder?« »Ih, wo ward ick, Herr Buttermann!« »süh dor, süh dor! Gu'n Dag, Herr Bank!« Röppt Pächter Banken tau Notorjus Klein, »Ick heww Sei doch ok gor tau lang' Bi uns hir nich in Wohren seihn. Sei maken sick ok gor tau ror!« »Wat sall ein maken, Herr Notor, In'n Frühjohr hadd'ck so'n slimmen Haust, Un nu bün'ck midden in den Aust; »Ih, dat wir eben grad nich dull. Doch äwerst, wat ick seggen wull – Heww'n Sei all düchtig Häuner schaten?« »Rabbhäuner? Ne! Nich äwer Johr.« »Denn sünd de Dinger woll sihr ror?« »Ih, Gott bewohre! Haun bi Haun! Ick heww man likerst vel tau dauhn, Dat ick nich recht afkamen kann.« »Na, hüren S', Herr Bank, dormit Sei't weiten: So mäglich, in de negsten Dagen, Denn kik'ck en beten bi Sei an; Min grötst Vergnäugen is dat Scheiten Un denn vör all'n up Häuner jagen.« »Na, dat's en Wurt un is gewiß! Un wat dor denn von Häuner is, Dat will'n wi all denn kappenieren, Un nahsten will'n wi s' ok probieren.«Na, dat is gaud! Geseggt, gescheihn! Nah fiw, söß Dag' makt sick Notorjus Klein Nu up den Weg un hen nah Banken. As hei nu führt de Drift entlanken, Wo ein dat Dörp all seihen kann, Dunn süht hei ok den Pächter all von widen Up sinen witten Schimmel riden, Un durt nich lang', dunn kümmt de Oll heran. »Gu'n Dag! Na, dat is recht, oll Fründ, Dat Ji mi Wurd doch hollen hewwt. Nu führt man sachten tau; wi sünd Hir man noch bi en lütt Geschäft; Ick lat hir achter Gasten binnen Un ward mi glik tau Hus infinnen.« »Na, wenn't mi man tau lang' nich durt«, Seggt de Notor un führt nu sachten furt. Un Bank, de giwwt den Schimmel nu de Spurn Un jagt irst achter'n hogen Durn, As Klein em nich mihr seihen kunn, Dunn achter'n Barg, dunn achter'n Busch herun Un endlich nah den Hof herup. Hir makt hei fix de Stalldör up Un jagt den Schimmel dor herin, Löppt d'rup tau Hus nah sine Fru Un röppt ehr tau: »Rasch, Mutter, fixing nu! Sett all so'n Kram hir vör min Bedd, Dat't so as bi en Kranken lett, As leg ick krank hir all sid Dagen, Lat allerlei herinner dragen, Un fröggt hir wer, denn möst du seggen, Dat ick all lang' bün dodenskrank.« Un dormit treckt sick ut uns' Bank Un deiht sick in dat Bedd 'rin leggen. Üm sinen Kopp ward hei en Dauk sick binnen, Un all de Buddel, de sin Fru kann finnen, De warden vör sin Bedd henstellt, So dat em jeder för en Kranken höllt.Kum is dat farig, kum is dat gescheihn, Dunn kümmt denn min Notorjus Klein. »Gu'n Morgen, Madam Banken, guten Morgen! De Oll hett wat noch tau besorgen, Hei's noch en beten 'rut tau Fellen Un süht dor noch nah sinen Gasten, Doch säd hei mi, hei wull sick hasten, Ick süll dat Frühstück man bestellen.« »Min Mann? – Wo? Reden Sei von minen Mann?«»Ja woll! Von weckern süs?« »Ih, Herr Notor, ick glöw, Sei spaßen man. Woll sid en fiw, söß Dagen is Min Mann all elend dodenskrank. Mit em is't gor tau slicht beschapen.« »Wat! Wer is krank? Doch nich Herr Bank? Den heww ick eben jo noch drapen.« »Je, dat verstah ick nich! Sei känen sick äwertügen Un säl'n em glik tau seihen krigen. Hei is so krank, as einer warden kann. Seih'n S' hir, hir liggt min arme Mann.« »Ih wat! Wo's't mäglich! Wo kann dat gescheihn!« Röppt ganz verdutzt Notorjus Klein, »Kum vör 'ne halwe Stun'n, dor heww'n wi beid Noch mitenanner spraken an de Scheid. Sei reden jo up einen Schimmel. Wo is dat mäglich? Gott in'n Himmel!« »Ach Gott!« fängt Bank nu an tau stähnen Un stamert just, as wiren sine Tähnen Em eine Ehl tau lang in sinen Mund, »Ach Gott! Ick woll, ick wir gesund Un künn en beten 'rümmer riden, Anstatt hir so'ne Pin tau liden. Ach, Mutting! Ick bün gor tau krank.« »Ne, dit's doch dull, min leiw' Herr Bank. Ick heww perßönlich mit Sei spraken In eigene Persönlichkeit, Sei deden mi noch äwerstraken Un säden noch, dat Sei dat freut, Dat ick dat höll, wat ick verspraken.« »Ih, Gott bewohr! Min leiw' Herr Klein, Wat Sei dor hewwen rümmer riden seihn, Dat müsten denn woll min Gedankenwesen.« Na, nu fang't den'n Notorjus an tau gräsen. Gedanken sünd all slimm, wenn sei ganz heimlich sünd, Vör allen bi de Herrn Notoren, Doch wenn ein sei all up de Landstrat findt Trotz Polizei un trotz Schandoren Un hoch tau Pird mit Ridpitsch un mit Sporen, So as Herr Banken sin sünd rümmer reden, Dor känen einen jo de Ahnmachten antreden. So wat hadd nie hei seihn tau De Sak, de kunn hei doch nich trugen, Em fung gefährlich an tau grugen. »Na«, seggt hei, »denn, Herr Bank, adjüs! Ick wünsch Sei gaude Beternis.« Un dormit gung hei ut de Dör. So korting würden em sin Hacken, Em kamm dat justement so vör, As würd oll Bank em up den Nacken hacken; Un de oll Pächter, de was swer. Fix stiggt hei 'rup nah sinen Wagen Un lett den Kutscher vörwarts jagen.Nu springt oll Bank ok ut dat Bedd, Löppt an dat Finster. »Krischan, ledd Den Schimmel glik mal vör de Dör!« Un Krischan ledd't den Schimmel vör. Un Bank, de spaud't sick, wat hei kann, Un treckt sick de Kledaschen wedder an, Langt sick de Pitsch, set't sick den Strohhaut up, Drinkt irst noch einen lütten Kümmel Un springt up sinen Schimmel 'rup. Un heidi! vörwarts geiht de Schimmel. Gestreckten Galopp klabastert de Racker Irst run von den Hof, dunn äwer den Acker Un, all wat hei kann, hen nah de Scheid, Wo sei sick irsten drapen beid.Ok uns' Notorjus, den hüt dat Besäuken So dull verled't is, führt en Draf, Dormit hei kümmt man von de Feldscheid 'raf, Wo't an den hellen Dag ded späuken. Doch kum was up dat olle Flag hei kamen, Dunn dröppt hei ok mit Banken dor tausamen. De Kutscher, de den Ollen ward gewohr, De dreiht sick üm un seggt: »Oh, seihn S' doch mal! Sei säden, Herr Notor, Herr Bank, de hadd tau Bedd sick leggt Un leg tau Hus so dodenskrank, Dor ritt hei jo de Hocken lang. Ick seih an em kein Krankheit nich, Hei is jo ganz gesund up Stun'ns.« »Swig still«, seggt Klein, »dat is hei nich! Bed leiwersten en Vateruns'. Kihr di an nicks und jag' de Drift entlanken, Dat sünd all wedder sin Gedanken.« Eins satt ick bi em ganz allein, Un hei vertellt mi des' Geschicht: »Sehn Sie die Stein, die großi Stein? Die großi Stein, die is mir dicht An meini Kopf vorbei gesprung'. Sitz i hier in die Stu, da schmeißt mir sone Jung' Bei helle Tag in Fenster rein. Ei Sackerment! I fix zu Bein Und auf die Straß' un krieg mir ein Von die verdammti Jung' bei G'nick. 'Carnalli!' sag ick, 'hab ick dick?' 'Ne', sagt die Jung', 'i hab das nicht getut, Dat is die Schneider Jentzen ihr.' 'Wo is die sackermentsche Jung', die Tunichgut?' Je, die verdammti Jung' war nich mehr hier. I geh nu zu die Schneider Jentzen hin, Un als i in die Stuben bin, Da steht die Jung', die Galgenstrick, Un schreit denn gottserbärmenlick. 'Frau Schneider Jentzen, diese Stein', Sag i, 'die hat mir Ihre Jung' Geschmeißen in mein Fenster rein.' Un als i das gesagt, dunn schlung Die Frau mir ihre Arm um meini Nacken Un küßte mir auf beidi Backen. Und als sie so auf mir kommt los Und ihre Arm so um mi schlung, Da denk i noch, sie kußt mi bloß Vor die Erbärmlichkeit von ihre Jung'; Doch als ich sie zurück nu schieb, Da kann i sehn, sie kußt mi vor die Lieb.« Up Fischland is't en wohren Spaß, Dor heiten s' alltausamen Klas. »Klas, segg mal, Klas«, so fröggt de ein, »Klas, hest du minen Klas nich seihn?« »Ja«, antwurt denn de anner, »Klas, Din Klas, de gung mit minen Klas Tausamen nah Klas Klasen sinen Klas.«Na gaud! Von Klas Klasen sinen Klas Vertell ick jug en netten Spaß, Den hei mi sülwst vertellt eins hett. Dat Läuschen is ok gor tau nett. So fung hei an: »Ick führt enmal Up eine nige, smucke Brigg Von Rostock nah Ostin'jen dal. Dat was 'ne moy Fohrt, un't durt ok nich Grad all tau lang', dunn läden wi Ganz dichting vör Ostin'jen bi. Na, wer dor jichtens weit Bescheid, De ward mi instahn, dor is't heit; Un up de olle, nakte Brigg, Dor brennt de Sünn ganz mörderlich. Wi kakten in de Sünn uns Kaffe, De Hälften Lüd verbrennten ehre Näsen, Dat Hor, dat snirrte von den Kopp so 'raffe, De Tunner in de Tasch fung an tau gläsen, Un unsern ollen Stüermann, Den smölt'ten sine Knöp herunner von de Jack; Dat ganze Schipp, dat fung tau dampen an, As wenn so'n Walfisch rokt Toback. 'Klas, spaud di, kumm!' seggt uns' Kaptain, 'Wi will'n mal ranner an dat Land Un will'n uns dor mal an den Strand Eins nah en beter Flag ümseihn. Wenn dit en beten länger durt, Denn seng ick an, halw bün'ck all smurt.' Na, dat was gaud. Wi kemen denn Ok an dat Land heran un läden Uns an den Strand in't Käuhle hen, Wo olle Tunnen liggen deden. Wi legen achter eine grote Tunn, De von de annern afsid stunn Un de woll mal eins lack was word'n, Denn unnen hadd sei keinen Born. Na, de Kaptain, de hir all wüßt Bescheid Un in Ostin'jen öfter west all was, De seggt tau mi: 'Hir giww man düchtig Paß, Wat sick kein Tiger wisen deiht; De Tigers sünd hir gor tau slimm, Sei lopen hir tau Lan'n herüm – Du kannst mi dat tau glöwen, Klasen – Grad as in Meckelnborg de Hasen.' Un as hei so nu noch vertellt, Dunn was mi dat doch liksterwelt, As würd sick achter mi wat rögen. Ick ward mi üm de Tunn 'rüm bögen, Gott's Dunner! wo verfirt ick mi, En Tiger, de stunn dichting bi. 'Herr Jesus! Kiken S', Herr Kaptain, Du leiwer Gott! Dor steiht all ein. Wo sall dit warden? Gott erbarm!' 'Swig still', seggt de Kaptain, 'mak keinen Larm, De sall'e her, lat mi man maken, Denn ick verstah mi up so'n Saken; De sall ut't letzte Lok bald pipen, Dat's einer von de rechten ripen, Paß du mal up! Den will w' uns gripen.' Un as hei dit hett eben seggt, Dunn makt de Tiger einen Sprung, Doch de Kaptain, de kippt dat Fatt tau Höcht, Un in den ledd'gen Born, dor fung Hei glücklich unsen Tiger in. Dunn kippt dat Fatt hei wedder üm. Fast satt de Tiger! Fixing dunn Sprung hei heruppe up de Tunn, Un ick sprung ok tauglik mit 'rup; So set' wi beid denn baben up, Un unner uns, dor prust un mau't dat Dirt Un kratzt un wirtschaft' un regiert Un makt denn so'n Upstand schir, As wenn de Deuwel unklauk wir. Herr Jemine! Wo würd mi gräsen! 'Klas Klasen', seggt nu de Kaptain, 'Paß du mal up, du wardst dat seihn, Hei stött mit sin gefährlich Wesen Tauletzt de olle Tunn noch üm, Un denn ward de Geschicht irst slimm.' Un dorbi langt hei in dat Spundlock rin Un kriggt den ollen Tiger swinn Bi sinen langen Start tau faten. 'Nu kumm mal her und fat mit an! Wi dörw'n em nu nich fohren laten.' En jeder höllt nu, wat hei kann. Nu fängt dat Dirt denn an tau bröllen Mit eine wohre Ossenstimm Un towte in de Tunn herüm, Dat wi binah herunner föllen. 'Herr', segg ick, 'wenn de Start nu ritt, Un wenn hei ut de Hand uns glitt!' 'Holl du man wiß, hei ward nich riten, Ick weit Bescheid un kenn de Switen; Ick bün hir früher jo all reis't Un heww all männig Tigerbeist Bi sinen Start tau hollen hatt.« Kum hadd hei't seggt, dunn slogen wi en Rad, Dunn kippt, so as dat Beist sick rögt, De olle dwatsche Tunn tau Höcht Un de Kaptain un ick herunn, Un't Beist was rute ut de Tunn. 'Holl wiß!' röppt de Kaptain, 'holl wiß! Süs kriggt de Racker uns tau packen. Klas Klasen, holl! Wi sünd verluren süs! – Nu neiht'e ut! Nu spuk di unn're Hacken!' Ick höll un höll nu allermeist, Un furt gung nu mit uns dat Beist, Furt gung hei mit uns buschherin; Wi beiden ümmer achter d'rin. 'Dat holl de Düwel ut, Kaptain! Dat Dirt, dat is tau fix tau Bein.' 'Ja', seggt hei, 'ja! Dit is de Lasch'! Beholl man ümmer frische Krasch'! Dat Lopen sall nich ewig duren, Wi sünd dörchut noch nich verluren!' Un dormit wickelt hei un wünn Den Start sick üm de Hand herüm Un slog en groten Knuppen in. 'Klas Klasen, so! Nu lat man los!' Ick let nu los, un fläuten gung'e. Herr Je! Wo let dat doch kurjos! Wo towt de Tiger un wo sprung'e! Wo würd hei in dat Holt rin bündeln, Wo kratzt hei ut mit dat oll Fatt, Dat hir bald in den Busch satt fast, Bald an den Bom heran ded tründeln! Dat was putzlistig antauseihn.'Klas Klasen', seggt nu de Kaptain, 'Du wirst woll sihr in Ängsten, Maat? Paß up un hür up minen Rat: Wenn du mal büst recht in Gefohren, Wo di dat Metz steiht an de Kehl, Denn fang nich gliksten an tau rohren Un schri un jammer nich tau vel, Denn fat dat Ding an'n Start geswinn Un slag en dücht'gen Knuppen 'rin.'« Oll Mutter Schultsch liggt up den Dod Un wünscht in ehre letzte Not Mit den Herrn Paster noch tau reden. Sei hadd up't letzt sihr veles leden Un hadd in ehren letzten Dagen Vel Armaud un vel Elend dragen. De Paster kümmt denn hen tau ehr Un seggt, dat Starben wir woll swer, Sei müßt sick up den Himmel trösten, In'n Himmel wir dat doch am besten. Hir up de Ird, gestünn hei in, Künn't allentwegen beter sin, Un't würd von Dag tau Dagen slimmer. »Drum hoffet auf den Himmel nur, Der Himmel nur gibt uns Gewinn.« »Ja«, seggt de Ollsch, »dat säd ick ümmer, Doch segg'n sei all' jo, Herr Pastur, Dat sall dor ok nich mihr so sin.« De oll Herr Plett müggt girn de Trummel hüren, De Trummel was sin Insterment, Un wenn de Tamburs bi dat Äuwen wiren, Denn was Herr Plett dorbi, un wenn't Bummskülen runne regen ded, Hei schugt nich Regen oder Storm Un güng nah'n Takt denn hen un her In'n Sloßgorn bi den Pulvertorm.Na, de Tambur-Majur, denn de Tamburen Heww'n ehren Separat-Majuren, De hadd dat oftmals seihn, dat Plett Den Takt glik richtig namen hett Un dat üm keinen Pris der Welt Hei ut den Takt den rute föllt. De seggt sin Tamburs nu Bescheid, Un as nu in de negsten Dagen Herr Plett dor ruhig rümmer geiht Un nah den Takt deiht rümmer bummeln, Dunn ward'n de Kirls dor greller slagen Un fang'n nu fixer an tau trummeln. Na, uns' Herr Plett marschiert noch mit, Noch höllt hei ümmer richtig Tritt. Doch de Majur, dat was en Racker, Hei winkt de Kirls: »Man tau! Noch düller!« Noch höllt uns' oll Herr Plett sick wacker, Hei smitt de Bein un rönnt, as süll'e Fiw Milen lopen in 'ne Stun'n. Doch de Majur, de winkt man bloß, Dunn geiht dat in den Stormschritt los: »Plumpsack! Plumpsack! Plumpsack! Plumpsack!« Dunn steiht hei still: »En dummen Snack!« Un wischt den Sweit sick af un pust Un drauht de Rackers mit de Fust. »Schapsköpper sünd ji all tauhopen, Meint ji, ick sall in'n Brand mi lopen? Ut Rand un Band? In'n Brand?« Oll Bur Päsel lag all lange Tid Mit sinen Preister in en Strit. De Preister säd, oll Päsel wir verpflicht't, Bi Hochtid un bi Kindelbiren Em in de Parr herümtauführen; Hei wullt beswören vör Gericht, Dat wir 'ne olle Obserwanz. Uns' Päsel säd, hei wir kein Nar, De Pap wir scheiw gewickelt ganz; Wenn hei dat früher dahn ok hadd, Nu künn de Pap taum Düwel gahn! Hei hadd all redt mit en Avkaten, De Pap künn sick wat fläuten laten. So kamm't nu tau en nüdlichen Prinzeß. Bet utgemakte Sak indeß Müßt Päsel nu den Preister führen; De Amtmann wull von nicks nich hüren Un wull em kamen up dat Ledder, Wenn hei sick länger läd dorwedder. Un wenn de Preister säd: »Spann an!«, Denn müßt ok uns' oll Päsel ran. Dit würd em eklig nu krepieren. »Täuw!« säd hei, »täuw, ick will di führen! Ick sall di führen, un ick will!«As hei nu wedder führen süll, Dunn führt hei ümmer Schritt för Schritt, As führte hei en Likenwagen, Un as den Preister de Geduld nu ritt Un hei em seggt, hei süll doch jagen, Dunn täuwt hei bet tau'n gaudes Flag, Wo Stein bi Stein den Weg lang lag, Un fängt hir lustig an tau draben. Obschonst hei hadd en schön Gewicht, De Preister ümmer fauthoch flüggt, Un endlich liggt hei in en Graben. As nu de Wagen wedder richt, Seggt Päsel: »Wat's de Weg doch slicht! Un nu kümmt irst en rechten legen – Wi möten wull herute bögen.« Un dormit führt de olle Racker Rup nah den frisch gehakten Acker Un führt hir ümmer hen un her, Bald rechtsch, bald linksch, de Krüz un Quer. »Herr Paster«, seggt hei, »'t will all düstern; Wenn wi hir man nich gor verbistern.« Un endlich is hei nich tau ful Un smitt em in 'ne Mergelkul, Dat kort un klein de Preisterwagen. »Dat kümmt nu«, seggt hei, »Herr, von't Jagen, Hadd'n wi en sachten Schritt hir führt, Denn hadd uns dat nich so mallürt.«De Preister löppt nu wedder tau Gericht, Vertellt den Amtmann de Geschicht Un kümmt taurügg in't Dörp un seggt Tau weck von sine annern Buren: De Amtmann säd, hei wir in Recht, Un't süll nu ok so lang' nich duren, Denn süll oll Päsel seihn, wo em dat süll bekamen, Denn morgen würd in dese Saken Doch endlich mal dat Urtel spraken.As uns' oll Päsel dat vernamen, Seggt hei tau sine Fru: »Mak mi dat t'recht, Von dat ick di all gistern seggt.« Nimmt sinen Mantel üm, makt sick parat Un geiht taum Amtmann in de Stadt. As hei em will de Sak vertellen, Dunn fängt de Amtmann an tau schellen Un makt en gruglichen Randal Un ritt em niderträchtig dal. Oll Päsel seggt kein Wurt, nimmt blot ganz sachten Sin Mantelslipp en beten höger, As wull hei sick dor wat betrachten. As dit de Amtmann sach, dunn sweg'e, Un endlich säd'e: »Na, ich dächt', Wir ließen jetzt die Sache ruhn. Dabei ist weiter nichts zu tun, Denn in der Hauptsach' hat Er recht: Er hat das Fahren gar nicht nötig, Und wenn Er's wünscht, so bin ich gleich erbötig, Ihm d'rüber eine Schrift zu geben.« »Herr Amtmann, ja; dat wull ick eben. Wenn ick so'n Schriwen heww, bün ick doch sicher, Un Sei is't mäglich ok in'n Vurtel.« De Amtmann schriwwt un seggt: »Hier ist die Urtel – Den Hasen bring' Er in die Küche.« »Wat denn för'n Has'? Verstah ick recht? Heww'n Sei nich von en Hasen seggt?« »Was Er für Winkelzüge macht! Er hat ja einen mitgebracht.« »Ih wat, Herr Amtmann! Ick en Hasen? Sei will'n woll 'n beten mit mi spaßen?« »Nein, Dort unter seinem Rockelor, Da kucken ja die Ohren vor. Nur raus damit, mein alter Freund!« De Bur, de bört de Slipp tau Höcht Un steiht, as wenn de Slag em rögt, Un seggt, as hei de Uhren süht: »Wo Düwel, ne! Wat heit denn dat? Dat weit denn doch de Kuckuck, wat Mit olle Lüd doch all geschüht; Na, dit verstah, wer dit versteiht! Dor hett mi doch dat Görenpack Taum bloten, puren Schawernack De Uhren an den Mantel neiht!« Dor was mal ens in Meckelnborg En oll Inspekter, sihr bekannt, Mit Namen Krischan Korl Georg Un Zamel Ludwig Peiter Brandt; Doch alltausamen, de em kennten, Em man den Schimmel-Brandten nennten, Nich wil hei just all schimmeln ded, Ne, wil hei einen Schimmel red. Un de dürft ok so swack nich sin, Wenn hei süll den Inspekter drägen, Denn unse Brandt, so as hei stünn, Künn an dreihunnert Pund woll wägen, Und doran fehlt kein einzigst Pund. Un dorbi was hei kerngesund Un hadd dorbi tau jeder Tid En ganz kaptalen Appetit. So'n Schinken von en Pundner teihn, Den putzt hei so taum Frühstück bloß, Un dorbi was em gor nicks los, Un nicks nich was em antauseihn. Un einmal säd hei tau sin Fru: »Den Dunner Hagel! So'n Gaus is doch en snakschen Vagel: Von eine einzige allein dor ward Taum Frühstück keiner richtig satt, Un ett man twei, de 'n beten grot, Verdarwt man sick dat Middagbrod.« Dortau drunk hei en gaud Glas Win, Un denn recht velen müßt dat sin.Eins führt hei nah den Wullmarkt tau Berlin. Bald was sin Wull denn ok verköfft, Un hei hadd makt en gaud Geschäft, Doch ihr hei wedder weg wull führen, Wull hei de Stadt beseihn en beten Un sick en beten verlustieren; Vör allen wull hei äwerst En Bummler bröcht vör gauden Lohn Em denn ok nah 'ne Rest'ratschon, Wo dat up't mäglich Finste was. Dat kamm em denn nu schön tau Paß, Un as hei achter'n Disch hett seten, Dunn röppt hei: »Hür, min Sähn! Markür! Oh, bring' mi mal en beten Eten!« »Jawohl, mein Herr! Was wünschen Sie?« Un giwwt den Oll'n 'ne Stripp Poppier, Worup dat all tau lesen stunn, Wat jeder för sin Geld hir krigen kunn. Na, Schimmel-Brandt, de lest un lest; Hir's vel för Hunger un för Döst, Doch durt dat lang, ihr hei wat süht, Worup hei rechten Appetit Un so'n rechten Giwwel hadd. Doch endlich seggt hei tau den Jungen: »Na, bring mi Spars' un Duwenbrad Un ok en Stückschen Ossentungen.« De Jung', de löppt un bringt em 'ne Potschon. »Wo?« seggt uns' Brandt, »wo? Dat is 'ne Potschon? Entfahmte Slüngel, segg, wat denkst du di? Wo kannst mi so en Happen gewen? Dat is en Lickup man för mi. Bring glik mal rin en Stückner säben, Un hal sei fix un nich to tarig; Mit des' dor bün ick nu all farig.« De Jung', de bringt s' nu alle säben, Un Brandt lett sick en Achtel Rodspon gewen. De Jung, de löppt un set't en Gläsken hen. »Du Schapskopp? Segg, wat denkst du denn? Paß up! Süs giwwt dat eine Tachtel. Dat Drüpping? Nennst du dat en Achtel? Dor lop man glik den Saal entlanker Un hal mi mal en Achtel-Anker.« Nu würden em fiw Buddeln bröcht. »So!« seggt uns' Brandt, »so! Nu is't recht! Doch bring' noch n' beten Hiringss'lat. – So, nu, min Sähn, nu heww 'ck min Mat.« Un dormit fängt hei an tau eten.En Mann, de an den Disch hett seten Un sine Red mit an hett hürt, De rückt nu neger nah em ranner Un süht, wo eine Duw' so nah de anner In sinen Buk herin spaziert Un wo hei tau sin Buddeln spreckt Un ehr den Hals all fiwen breckt. De anner was en richtiges Berliner Kind Un fröggt: »Oh, um Verjebung! Herr, Sie sind Doch janz jewiß en Mecklenburger?« »So?« seggt uns' Brandt un ward betahlen, »Villicht von wegen den Duwenbraden? Na, ditmal heww'n Sei richtig raden: Ick bün en rechten Natschonalen.« Tau Grimmen was mal en Burmeister, De was sihr streng un sihr gerecht; Un't was tau Grimmen ok en Preister, De hett sick sihr dorwedder leggt, Wenn up den Sünndag wat geschach, Un wenn hei wen in Arbeit sach, Wull hei't abslutemang nich liden. Na, dit was in de swed'schen Tiden, Nu mag't woll anners worden sin.Na, einmal was't en slimmen Aust, De Grimm'nschen seten deip herin, Von'n Hewen ded't mit Mollen geiten, Un all de Hawer, Gasten, Weiten Stünn up dat Feld un stünn un stünn; Kein Deuwel kreg en Fäuder rin. Ok den'n Burmeister güng dat leg, Denn hei ok drew de Ackeri Un hadd 'ne grote Rummeli Von Kurn up't Feld, un't würd nich drög, Dat Kurn fung an all uttauwassen. Dunn müßt't sick einmal just so passen, Dat't Sünndags intauführen was. »Na«, seggt de Herr Burmeister denn, »Jehann, spann an un führ man hen! Wenn ich mein Korn heut holen laß, So wird's der Pastor woll nich wehren; Und sollt er's tun, Je denn – je nun – Ich würd' mich heute nicht dran kehren.« – Na, as Jehann de Strat hendal Nu rute führt, dunn geiht't denn los: »Korl Smidt, Franz Schult, Jehann Westphal! So spaudt jug doch, kik't dor man bloß! Uns' Herr Burmeister führt hüt in; Un wat de Herr Burmeister kann, Dat kän wi ok. – Spann an, Jehann! Un spaud di doch un mak ok swinn! Du nimmst den Tingel up de Spitz, Un oll brun Tanten nimmt sick Fritz, Wi führen hüt mit duwwelt Gang. Un du, Korlin, un Fiken Schaden, Ji makt jug prat, ji sält hüt laden; Bistaken deiht Korl Rederank, Un Snursch un Lüchtsch un Rike Decken, De sälen rinner in dat Fack, Un leggen sall oll Vadder Tack, Un Jochen sall den Köter trecken. Hir is de Fork, hir is de Binner! Taum Dunner, rögt jug doch geswinner! De Düwel hett so 'n Nälen seihn! Na, täuwt! Ick ward schön los jug böhren! Makt doch de Beinen bet vonein! Gotts Dunner! – Na, ick will nich swören, De Tiden sünd dor jitzt nich nah. Dit Nälen is denn doch tau arg! Un hürt ji, ümmer von de Barg! De Grün'n de drögen nahsten nah.« Un rumpel di pumpel di pumpel di paff, So rastert dat Fuhrwark de Strat nu heraf, Un Vadder, de löppt, Un Vadder, de röppt De Strat nu hendal Nah Knecht un nah Mäten: »So hollt doch en beten! So hollt doch enmal; Ji hewwt jo de Hauptsak, den Wes'bom vergeten.« So geiht dat fast in jeden Hus'; Ganz Grimmen is in Il un Hast: Un spaud di, dat du farig wardst! Dat geiht mi hüt doch vel tau dus'! Fiw Föder möten hüt noch 'rin. Un fixing, Korl! Un Dürting, swinn, Un spaudt jug doch, Korlin, Kristin! Un unsern Herrn Burmeister sin, De hett nu all en Fäuder 'rin.«So geiht dat ümmer in de Straten, Un ümmer heit dat: »De Burmeister, De hett tauirst inführen laten.« Un all'ns is froh, un blot den Preister Hett doch de Sak ganz hellsch verdraten. De murrt un brummt in 'n Hus' herüm: »Wenn selbst das Oberhaupt der Stadt Nicht Scheu vor den Gesetzen hat, Dann ist das schlimm, sehr schlimm, sehr schlimm! Sein Tun ist wahrhaft ja barbarisch. Doch wart, Patron, du sollst dafür Gestraft auch sein, ich schwör es dir, Ganz exemplarisch, plarisch, plarisch!«Den annern Dag is denn Termin, Un unse Herr Burmeister seggt: »Herr Ratsherr, 't kann nich anners sin, Uns' Herr Pastur is in sin Recht.« Un röppt den Kniper rin un fröggt, Wer gistern Nahmiddag hett führt. »Je«, seggt de, »Herr, hir baben wir't Korl Schult un Möller, Schauster Smidt Un Ackersmann Michel un Witt, Un un'n, dor führten s' alltausamen.« »Denn lat Hei s' all mal ruppe kamen.« Sei kamen denn, un de Burmeister, De seggt tau ehr: woans de Preister Dat bi em hadd tau Anzeig' bröcht, Dat s' all den Sünndag gistern braken; Un de Herr Paster, de hadd recht. »Wo Dunner! Wat sünd dit för Saken?« Röppt Ackerbörger Jochen Smook, »Sei, Herr Burmeister führten ok!« »Und als der erste!« röppt de Preister. »Das weiß ich wohl!« seggt de Burmeister, »Ich fuhr zuerst, und d'rum bezahle Ich heute auch zuerst mein Geld. Seiht hir, hir liggen min fiw Daler. So, Kinnings, nu man 'ran un tellt Ein jeder hir man richtig gegen, Denn hett de Sak ehr Endschaft kregen.« Wat helpt dat all, sei möten 'ran Un tell'n ehr Geld hen, Mann vör Mann.»Wo«, fröggt de preister, »bleibt das Geld?« »Das Geld«, seggt de Burmeister, »fällt In unsre städt'sche Sportelkasse.« »Und wo bleibt's dann?« fröggt em de Preister. »Je, Herr Pastur«, seggt de Burmeister, Un hellsch fidel un häglich was'e, »Denn flüt't in mine Tasch herin, Wil ick up Sporteln wesen bün.« En Bur, de slep in gaude Rauh Un drömt sick wat un snorkt dortau, Un bi em lag sin Jung un Fru. Doch endlich kamm hei an en Knast, Dunn fohrt hei up un rep in Hast: »Wat Dunner! Mutter, slöppst denn du? Du, Mutter, Mutter, hür mi an! Mi hett wat drömt, wenn dat wir wohr!« »So mak doch keinen Larm, Jehann! Du weckst den Jung'n mi up noch gor.« »Mi drömte, unsern Schulten sin Tweijöhrig Fahlen, dat wir min.« »Na, Vader, hür! Wenn't uns ded hüren, Denn wull w' ok glik tau Mark mit führen.« »Ne«, rep de Jung un rappelt sick tau Höcht, Denn hei hadd hürt, wat Vader seggt, »Ne, Vader, ne, dat kann 'ck nich liden, Ick will up't Fahlen ümmer riden.« »Jung«, säd de Oll, »entfamte Lümmel! Willst du rung'nieren glik den Schimmel, Willst du dat Krüz intwei em riden?« Halt sick en swanken Stock von Widen, Ward wild, ward dull Un sleiht den Jung'n dat Ledder vull. De Dokter Dörwald un de Dokter Brunn, Von de ein jeder mal bi uns' Husoren stunn Un olle Krigskamm'raden wiren, De warden mal nah Jatsch rut führen. Na, wenn s' sick beid ok sülwst nich Dokter nennten, So würd doch Dokter tau ehr seggt. De ein, de hadd en Ossen taum Patschenten, De anner hadd den Ossenknecht. Sei gahn nu beid nah ehre Kranken Arm in den Arm den Hof entlanken; De ein geiht unnen in den Stall, De anner stäwelt up den Bähn. Bi beiden is't en slimmen Fall. Up beide Fläg' is grot Gestähn, Un beid Patschenten sünd sihr slicht. De Knecht, de hett'ne dägte Gicht, De Oß, de hett 'ne dägte Pogg; Taum Glücken äwer lewen s' noch. De ein, de fäult den Puls den Kranken, De anner grippt em in de Flanken, De ein lett sin'n de Tung utrecken, De anner ward den Start em trecken, De ein ward up dat Water achten, De anner Fastes irnst betrachten; Un maken beid' sihr irnst un sihr vernimm De üblichen bedenklichen Gesichter. »Hm, hm! Das ist sehr schlimm, sehr schlimm! Das ist 'ne übele Geschichte!« Denn ok en Tierarzt ward bi jeden Sihr slimmen Kasus hochdütsch reden. Doch segg'n sei endlich alle beid', Dat mit Geduld un Pünktlichkeit, Vör allen dörch ehr Medizin De Krankheit würd tau heilen sin. »Ick ward 'ne lütte Buddel schicken«, Seggt Dörwald baben, »Dorvon gewt Ji den ollen Knaben Tweistündlich einen Lepel in Un lat't em jo rein rute licken!« »Ick ward 'ne grote Buddel schicken, Dat ward 'ne gaud' Pottsbuddel sin«, Seggt unnen Brunn, »De nemt un schüddelt s' düchtig, un Denn up tweimal Geit Ji s' em dal!«Sei gahn denn nu, vernüchtern sick en beten, Un as se drunken heww'n un eten, Dunn stigen sei up ehren Wagen Un führ'n nah Hus. – Nah twei, drei Dagen, Dunn führ'n sei wedder rut nah Jatsch; Taufällig is dor Ohrenklatsch. Worüm süll'n sei nich rute führen, Bi Austköst lett sick gaud kurieren. Sei kamen an, doch bi dat Dur, Dor stigen s' af. »Ne, irst de Kur! Ne, irsten gahn wi nah uns' Kranken! Man weit dat woll, bi so'n Geschicht, Dor gahn tauwilen de Gedanken Ein'n ganz gefährlich ut de Richt; Dor künn Verwesselung gescheihn, Un 'ne Verwesselung un en Verseihn In desen bitterbösen Fall – Na, Brunn!« – »Na, Dörwald! Denn wir't all.« Herr Brunn, de geiht nah sinen Stall, Herr Dörwald geiht nah sinen Bähn. »Wo geiht di dat, min olle Sähn?« Je, ja, je ja! Hei hürt kein Wurt, Hei süht nu tau: sin Krank is furt! Un as hei dal nu geiht nah unnen, Dunn is ok unsen gauden Brunnen Sin Oß verswunnen. »Dat weit denn doch de Swerenot! De beiden Patschienten dod!« Sei gahn denn trurig nu tausamen, Doch as sei nah den Hof rut kamen, Steiht Dörwald ganz verdutzt un röppt: »Wo? Dunner! Is dat nich Hans Voß, De Ossenknecht, de dor rüm löppt?« Un Brunn, de röppt: »Kik dor, min Oß!« Un löppt up sinen Ossen in Un fröggt den Ollen, de em ledden deiht, Ob dat nu beter mit em steiht Un ob hei wedder freten künn? »Ja, Herr«, seggt de, »hei's ganz nu wedder gaud, Hei frett un süppt un aderkau't, Un wat vör allen is dat best, Hei hett all gistern nüdlich mest, Un ick heww hüt all mit em hakt.« »Na, heww'n Ji dat denn ok so makt, As ik dat letzt heww anordniert?« »För tweimal, Herr, tau wenig wir't; Ick göt em dat mit einmal run.« »Hei mag den Deuwel!« röppt uns' Brunn. De Oll, de treckt 'ne Buddel rut un seggt: »Wat sall up tweimal denn so'n Bettel?« Un Brunn, de nimmt s' un lest den Zettel: »Für Johann Voß, den Ochsenknecht«, Un steiht vör Wunnern stiw un stumm Un denkt, de Oll, de will em foppen, Un dreiht dat Glas, rückt an den Proppen: »Wahrhaftig, ja! 's ist Colchicum!« Un 'n beten afwarts von den Ossen Steiht Dörwald dor mit Jehann Vossen. »Wo, büst du all herut, min Sähn? Ick was all rup nah dinen Bähn. Büst du all wedder beter word'n?« »Herr Dokter, ja! Sid gistern morg'n. De Medizin veracht ick nich; Twors wörgt sei mi ganz fürchterlich Un slog bi mi ok hellsehen dör, Un 'n hellsehen Grugel hadd'ck dorvör, Doch heww ick s' richtig runne sluckt.« »Hest du de Buddel ut all brukt?« »Ne, Herr, ne, dat wir woll nich mäglich! Ick nem min Deil ganz richtig däglich; Doch as ick mi dat äwerslag', Heww'ck woll noch naug up vierteihn Dag'. Hüt heww ick denn mal äwerschaten, Ich wull de Austköst nich verpassen«, Un ward sick an de Taschen faten, »Doch süll dat mit mi warden slimmer, Ick drag sei ümmer mit mi rümmer.« »Na, wis' doch mal!« – Hei treckt de Buddel rut; Herr Je, wo sach de Dokter ut, As hei dat Beist höll in de Hän'n! Hei ward dat dreihn, hei ward dat wenn'n, Hei schüddt de Buddel, schüddt den Kopp, Hei makt tauletzt den Proppen up, Hei rückt, hei lickt – wo spuckt hei ut! »Pfui Deuwel!« seggt hei, »wat hett Brunn För Düwelstüg tausamen brut! Un dat, dat söpst du allens run? Dat is jo Kalk un Theriak Un Tobacksjauch un Salmiak.« »Ja, Herr, dat heww ick all innamen, Un't is mi jo ok gaud bekamen.«Un Oß un Ossenknecht, de gahn. Un unse beiden Dokters stahn Un kiken sick enanner an, Un Dörwald lacht un fängt nu an: »Na, du haddst bald wat angestift't, Du haddst mi minen Johann Vossen Bald mit din olles Jux vergift't!« »Ja«, lacht ok Brunn, »un »Na, woll'n nicht weiter davon reden«, Seggt Dörwald, »woll'n nich all un jeden Die Sache auf die Nase binden, Manch Dummkopf könnt ein Haar d'rin finden, Was weiß der Laie von Natur? Von ihrer Kraft Und Eigenschaft? Der heut'ge Fall lehrt wieder nur, Daß jede Kur Vergeblich ist, wenn die Natur Nicht hilfreich ihre Hand uns reicht. Weh jedem Arzt, der von der Spur Der helfenden Natur abweicht! Ihr Viehdoktoren habt es leicht: Es steckt in einer Viehnatur Zehntausendmal mehr von natürlicher Natur Als in der Menschenkreatur.« »Na«, lacht denn Brunn, »lat dat man wesen! Ick heww dor ok mal wat von lesen. In'n ganzen gew ick di ok recht – Doch hett en Oß ok eine forsch Natur, Sei langt nich an so'n Ossenknecht.« »brrr!« seggt de Schult Kampehl, »wat is't för Weder!«, As hei herin tredd in den Kraug, »Dat is för'n Hund nich gaud genaug! Na, sünd ji denn nu hir, ein jeder?« »Ick glöw binah. Blot Jochen Ölbarg fehlt.« »Wo Dat is 'ne olle Nuss' sin Lewsdag west Un bliwwt ok so! Wo Na, lat't em rüm nah 'n Deuwel lopen! – Hürt, Kinnings, ick heww jug tauhopen Mal kamen laten, dat w' uns mal beraden, Wat bi so'n Weder is tau dauhn. De Regen will sick gor nich stau'n Un deiht uns grugelichen Schaden. Wi möt dortau wat dauhn indeß. Uns' Rogg is rin, doch all uns' Weit Un Hawern noch in Hocken steiht, Dat ward jo alltausam tau Meß.« »Dor hest du recht!« seggt Jochen Brümmer, »Dat ward tau Meß, dat säd ick ümmer.« »Ja«, seggt oll Bolt, »wenn't nu nich rinne kümmt, Denn ward't tau Meß, dat is bestimmt.« »De Sak«, seggt nu de Schult, »lett mi nich rauhn, Dor möt wi doch wat gegen dauhn, Dat regent jo in einen furt. Du, Vadder Voß, red du doch mal en Wurd!« »Je«, seggt oll Voß, »dat is so, as dat is! Dat't regen deiht, dat is nu mal gewiß.« »Ja«, seggt oll Funk, »un regen deiht't. Wo dat noch dick an'n Hewen steiht!« »Je«, seggt de Schult, »wat makt wi denn dorbi? Du, Vadder Krull, red du mal fri.« »Wer weit't?« seggt Krull. – »Wer weit't«, seggt Bolt. »Un dorbi is't entfamten kolt Un grusig«, seggt oll Vadder Havemann Un treckt Fusthanschen in de Stuw' sick an. »Na«, seggt de Schult, »denn will'ck jug mal wat seggen: Des' Woch' willn wi't noch äwerleggen, Bet negsten Sünndag will'n w' noch luren, Un süll denn noch de Regen duren, Denn will' wi hir tausam uns wedder finnen, Wat bi den Regen wi beginnen. Un hürt dat denn Wenn mal so'n Giezhals anführt wad, Denn lacht em ut dei ganze Stadt, En Jereman deiht em dat günnen Un Keine wad ein Hoa d'rin finnen. – Na, tau Schwerin, doa wier einmal Ein Rathsherr, Namens Bolzendahl, Dei wier so giezig, dat hei stünk, Dat hei man klores Wate drünk Un dröges Brodt doatau vetehrt, Denn Botte würr nich upgeschmeert. Ganz vören äwe wier hei bögt, As wull hei All'ns tausamen raaken, Un as 'ne Backbeer wier hei drögt. Pfui Deuwel, wat wier't för en Knaaken! Na, einmal güng dit oll Gestell Des Abens up dei Straaten 'rümme – Dat was sien Mohr, dat dehr hei ümme – Dunn kreeg dei Düwel em bi't Fell, Un kahrt em nah 'ne Straat herin, Wo ein kannditerbaur d'rin stünn. Dei wier so prächtig upgeputzt, Dei Kauken stünn'n an't Finste lang, Un Allens wier so blink un blank, Dat unse Rathsherr ganz vedutzt Still steiht un so'n Gelüsten kriegt, As wenn 'ne Fru in Wochen liggt. Hei wier, as wier hei rein besäten: Hei müßt en Honnigkauken eten. Dei Düwel hahr em bi den Kragen, Em würr ganz wunderlich tau Mauth. En Schilling wull hei woll d'ran wagen! Je, äwerst! – Je, dat wier recht gaut. Hei segg tau veele Lühr doa stahn, Dei all doa Kauken eten dehren. Hei künn doch nich herinne gahn Un vör en Schilling doa vetehren? Un vör vier Gröschen doa in Kauken tau vefreten! Je, leiwest hahr hei sich jo all dei Hoa utreten. As hei so geiht mit sich tau Rath, Dunn kümmt en Jung heraf dei Straat. »Täuw«, denkt hei, »dit kann helpen Di«, Un röpt den Jungen tau sich 'ran: »Mien Sähning! oh, wist Du för mi Woll 'rin nah desen Lahren gahn Un mi för'n Schilling Honnigkauken hahlen? Ick will Dien Mäuh Di ok betahlen: Hia is en Schilling ok för Di, Un dese hia, dei is för mi.« – »Schön«, seggt dei Jung, »dat sall gescheihn«, Un springt herinne nah dei Baur. – Nu hahrt Ji süllt den Ollen seihn, Wat em sünd för Gedanken kamen, Wo em so lecke würr tau Maur, Wo em dei Saft leep in den Mund tausamen! Wo schmirkst hei mit dei Lipp, Wo bäwete dat oll Geripp! »Na, dat 's gewiß! So'n Honnigkauken«, sähr'e, »So'n Honnigkauken hett nich Jere. Un wenn ick ok mien Geld veschwenn Un maak en Streich, en recht unklauken, So'n Honnigkauken is dat Schönste, wat ick kenn. Wat schmeckt doch prächtig so en Honnigkauken!« As hei sich dit noch malt so för, Dunn kümmt dei Jung herute ut dei Döhr Mit einen Kauken in dei Hand Un frett dorin för't Vaterland. »Na, Herr, wo dit sich glücklich trefft! Doa hew ick maakt en schön Geschäft. Dit is dei letzt, den'n dei kannditer hahr, Den'n führt ick sülwst mi tau Gemäuth. Wat schmeckt dei Kauken prächtig! Herre! Wat schmeckt dei Kauken doch so säut! Doa hebn S ok Ehren Schilling werre!« De oll Schipper Bradenal, De führt för Kopmann Bolzendalen Von Rostock oft nah Fehmern dal, Üm Tüften, Speck un Botter dor tau halen Un andere Vertehrungsmiddel. De Oll, de drog en slichten Kittel, Denn sin Verdeinst, de was man swack; Un was sin Utkunft ok man spirlich, Hei was doch ümmer tru un ihrlich, Rein was sin Hand un rein sin Jack. »Je«, seggt denn mal ein von sin Frün'n, »Du deihst wohrhaftig wohre Sün'n An di un an din Fru un Kinner. Schriw doch en Rock dor mal mit rinner Mang all de Botter un den Speck! De Kopmann hett allein Gewinn, Du arbeitst för en puren Dreck: En Rock möt dorbi äwrig sin.«Hei markt sick dit. – Dat negste Mal Kümmt hei taum Kopmann Bolzendal Un reikt em sine Reknung in. De Kopmann kickt de Reknung nah. Sei stimmt. »Ja«, seggt hei, »ja! Sei's richtig. Äwer dese Posten? – För'n nigen Rock, de sall twölf Daler kosten? Wo kümmt de nige Rock hir rin?« »Je«, seggt nu uns' oll Bradenal, »Sei segg'n jo all', Herr Bolzendal, En Rock möt dorbi äwrig sin.« »Wat hir, wat dor!« seggt Bolzendal, »So lüdt bi mi hir nich de Klock!« Un strickt den Oll'n, der Deuwel hal!, Dwas dörch den schönen, nigen Rock.De Oll, de geiht. Sin Fründ, de trefft en Des Abends in en Gastlokal. »Gu'n Abend, Jochen Bradenal! Na, wo güng't denn mit din Geschäften?« »Je, dor kamm'ck in Verlegenheiten. Denn von den Rock wull hei nicks weiten, Den wull hei mi nich mit bereken, Den hett hei glatt mi rute streken.« »Wo? Di mag jo de Düwel plagen! Hest du den düdlich rinne set't?« »Ja, in de Reknung heww'ck en dragen Un heww em up twölw Daler schät't.« »Je, ja, je, ja! Kennst du nich Bolzendalen? De Ort, de ward di schön bi 'Schätten', De ward för di en Rock betahlen! Ne, mang de Botter möß't du'n setten, Du mößt em in de Botter steken, So ein in't anner; In'n Bogen mößt du em bereken.« Un set't sick an den Ollen ranne Un ward mit em mal düdlich spreken. »Versteihst mi nu?« – »Ja, ick verstah.« »Na, Bradenal, denn dauh dornah!«De Oll, de geiht un führt denn wedder, Vel kläuker makt, nah Fehmern nedder Un kümmt taurügg un reikt sin Reknung in. De Kopmann nimmt s' un lacht un fröggt, Ob wedder ok en Rock d'rin stünn? Dunn lacht oll Bradenal un seggt: »Ja, Herr, de steiht dor wedder in, Un'n Rock möt dorbi äwrig sin. Doch ditmal kän'n Sei lang naug reken; Ick heww em in de Botter steken.« »gu'n Dag ok, Bräuding Westenblatt! Na, ok en beten in de Stadt? Wo geiht di dat? Wat makt din Fiken? Willst nich en beten 'ranne kiken?« Seggt tau den Buren Kopmann Hahn, »Kumm, drink en Gläsken Mulderjahn.« De Bur, de ümmer döstig was, Geiht nah em 'ran un drinkt en Glas. »Na, sett di doch en beten dal!« »Ick dank velmal, ick kann woll 'n beten stahn!« »Ji heww'n jo woll bald Preisterwahl?« Fröggt em denn wider Kopmann Hahn. »Sei segg'n't jo all, denn möt't woll wesen.« »Ick heww't in't Wochenblatt hüt lesen. Tau weckern ward't ji jug bequemen?« »Je, wat weit ick! Dat's so un so.« »Je, einen möt ji jug doch nehmen?« »Ja, dat's gewiß! Doch segg'n sei jo, Doräwer is noch nicks beslaten.« »Wat sünd denn dat för kannedaten?« »Je, wat weit ick! De ein, de sall Jo woll ut Criwitz bürtig sin, Un de will jo, so segg'n sei all, Wenn hei kümmt nah de Parr herin, Sick tau dat swere Stück bequemen Un unsen Eddelmann sin olle Swester nemen.« »Na segg! Wo is't denn mit den tweiten?« »Je, Brauder Hahn, wer kann dat weiten? De ward hir wenig woll bekannt sin, Doch alltausamen segg'n sei vör gewiß, Dat hei sick frigen will de Gouvernantin, De up den Hof bi unse Gören is.« »Wat is de drüdd denn för 'ne Ort?« »Ick heww mi för em ok nich wohrt. Sei segg'n, wenn de de Parr ded krigen, Denn wull hei unse Preisterdochter frigen. Ach Gott! Sei snacken allerlei.« »Na, weckern wählst »Je, wat sall ick mi lang' noch quälen, Ick ward uns' Preisterdochter wählen!« Baron von Mulderjahn up Groten-Klagen, Den Hogen-Schullen ok ded hüren, De let nah sinen Kutscher fragen, De Kutscher süll nah Rostock führen. »Jehann«, säd hei, »mach dich parat un spann Die beiden besten Braunen an Un fahr damit nach Rostock, immer schlanken Trab, Nimm diesen Brief und gib ihn ab Beim Herrn Doctor juris Witten, Mach ihm mein Kompliment, ich ließ ihn bitten, Er möcht doch selbst gleich auf der Stelle Mit dir nach Größen-Klagen kommen; Du hättst deshalb für alle Fälle Ein eignes Fuhrwerk mitgenommen. Er müßte fahren in dem Augenblick, Und ohne Doktor kommst du nicht zurück!« »Je, Herr Baron, wenn hei nu doch nich will?« »Ei was! Kein Widerwort! Und still, Wenn ich was sag! Du hast jetzt den Bescheid. Ich bin in schrecklicher Verlegenheit.«»Dat glöw ick sacht! Dat is hei ümmer«, Seggt, as hei buten is, oll Kutscher Brümmer, »Hei's ümmer in Verlegenheit un ümmer doch mit Listen, Un schüllig is hei all'ns, bi Juden un bi Christen.« Hei makt sick farig, spannt dunn an Un jöggt nah Rostock, wat hei kann, Un dröggt den Breiw nah Dokter Witten. De lest den Breiw un smitt en Verdreitlich bi de Sid un seggt ganz argerlich: »Was meint Sein Herr, was denkt er sich? Meint er, ich hab nichts anderm aufzupassen, Als mich mit seinem Unsinn zu befassen? Ich muß nach meinem Gut verreisen morgen, Dort hab ich Nöt'ges zu besorgen.« »Denn helpt dat nich!« seggt Kutscher Brümmer, »Wat möt, dat möt. Denn möt ick mi gedüllen. Ick säd't em woll, doch hei säd ümmer, Sei Un dormit geiht hei hen, wo hei logiert.De Dokter Witt, de stiggt tau Pird Un ritt heruter nah sin Gaud. Hir hett hei sick nu wollgemaud In sinen Lehnstaul eben set't, Hett sick 'ne frische Pip instoppt Un dampt vergnäuglich noch so fett, Dunn ward an sine Dör ankloppt. »Herein!« seggt Dokter Witt, »wer süll dat sin?« Un Kutscher Brümmer kümmt herin. »Gu'n Abend, Herr, na, ick bün hir Un wull man fragen, wenn wi führen.« »Ist Er nicht klug? Was folgt Er mir? Was hat Er mir hier nachzuspüren? Ich will von Seinem Herrn nichts wissen, Ich fahre nicht mit Ihm; ich werde morgen Nach Brandenburg verreisen müssen, Ich hab dort manches zu besorgen.« »Na, gaud«, seggt Brümmer, »wenn Sei denn nich willen, Denn helpt dat nich, denn möt ick mi gedüllen.«De Dokter führt tau rechte Tid Nah Bramborg hen, doch wat geschüht? As hei bi Fritzing Reicherten sick eben Hett laten wat tau eten gewen Un just 'ne Buddel Win hett vör, Dunn kloppt dor wer an sine Dör. »Herein!« röppt hei, un wer kümmt rinner? Wohrhaft'gen Gott, oll Kutscher Brümmer! »Gu'n Dag! Na, ick bün hir un wull man fragen, Wi sünd nu dicht bi Groten-Klagen ...« »Kerl, sag Er mal, ist Er denn rein verrückt? Nun paß Er auf, nun will ich Ihm was sagen; Nun sag Er dem, der Ihn geschickt: Ich wollt mit seiner Lumperei mich nicht befassen. Ich hab die Sache endlich dick, Der Herr Baron kann sich was malen lassen; Ich muß nach meinem Gut zurück.« »So geiht'e gaud!« seggt Kutscher Brümmer, »Ick säd dat woll, so würd dat gahn, Doch wenn ein 't Mul updeiht, denn heit dat ümmer: Halt's Maul, Er Schafskopf, Dummerjan! Na, wenn Sei denn nich mit mi willen, Denn helpt dat nich! Denn möt ick mi gedüllen.«Den annern Dag sitt will un woll De Dokter up sin Gaud tau Lütten-Protokoll. So heit dat Gaud, so hadd hei't näumt, Wil hei't sick hadd mit Schriweri verdeint. Hei sitt in gaude Rauh, dunn kloppt dor wer. »Herein!« – Oll Brümmer kümmt herin: »Gu'n Abend, Herr! Na, wenn Sei't paßt, denn will'n wi morgen führen.« De Dokter denkt, de Slag, de sall em rühren. »Infamer Kerl, dies is doch rein zu toll! Mir nachzukommen hier nach Kleinen-Protokoll! Ist Er verrückt! Und ich behext? Sein Herr kann gehen, wo der Pfeffer wächst! Nun will ich Ihm zum letzten Male sagen: Die Nacht kann Er hier nun noch bleiben, Doch ist Er morgen früh um vier Nicht runter von dem Hof, ist Er noch hier, Dann laß ich von dem Hof Ihn treiben, Mit Hunden Ihn herunter jagen, Und krumm und lahm lass' ich Ihn schlagen. Und seinem Herren kann Er sagen: Ich wollt mich nicht mit Narren plagen, Nu könnt er gehn und mich verklagen, Ich tät den Teufel darnach fragen.« »Na, denn adjüs, Herr Dokter Witt! Wenn dat nich is, denn is dat nich!« Doch as hei buten is, seggt hei tau sick: »Hei sall'e ran! De Kirl sall mit; Wir hei de tagst ok up de Welt Un hadd hei up den Kopp sick stellt, Ick krig em doch noch bi den Kragen, Hei sall'e ran! HeiDen annern Morgen führt uns' Brümmer, Un 's Abends gegen achten rümmer Is hei tau Städ un geiht taum Herrn Baron. »Nun endlich! Bist du endlich da? Nun Gott sei Dank! Ich warte lange schon!« »Dat segg'n Sei woll! Je ja! Je ja! Dat is man so, as kumm man ball: So'n Ort, de lett so fixing sick nich krigen.« »Wo ist er denn? Wo ist er abgestiegen?« »Wo süll hei sin? Hei 's unnen in den Stall!« »Im Stall? Der Doktor in dem Stalle? Als wär's ein Hofjung' oder Knecht! Und meine schönsten Zimmer alle Sind fast für solchen Mann zu schlecht. So'n Schafskopf! 's ist doch fürchterlich! Der Doktor Witt muß in dem Stalle warten!« »Rupbringen, Herr, lett hei sick nich! Denn Treppen? – Ne, kann hei nich stigen, Un Un ick dank Gott, dat ick man Den Herrn Baron up Groten-Klagen, Bi den'n dat süs all nich ganz richtig was, Den'n würd tau Sinn, as wenn hei langs un dwas Mit einen Dämelsack wir slagen. En Swarten? – Un kein Treppenstigen? – De Dokter Witt? – Un unnen in den Stall? Hei fröggt un fröggt. – Wat helpt dat all? Ut Brümmern is nicks rut tau krigen, Un uns' Baron von Mulderjan Möt sülwst man nah den Stall rungahn. Hei kikt un söcht, söcht vörn un hinnen, En Dokter is dor nich tau finnen. »Wo ist er denn, du Schafskopf, wo?« »Ih, Herr Baron, dor steiht hei jo.« Ick denk, nu lus't de Ap den Junker! »Wie? – Was?« schrigt hei, »Kerl, bist du toll? Das ist ja 'n schwarzer Wallach, du Halunke!« »Je, Herr Baron, dat segg'n Sei woll! Ick hadd Sei dat doch fast verspraken; Sei säden doch, hei müßt un süll. Nu wull hei nich. Wat süll ick maken? Wenn einer nu abs'lut nich will! Ick künn em doch dortau nich dwingen Un mit Gewalt em mit mi bringen. Nu heww'ck sin Ridpird ut den Stall em namen; Nu passen S' up, nu ward hei sülwst woll kamen, Nu sall hei woll! Nu kümmt hei morgen an, Wat gelt de Wedd? Hei sall'e ran!« Oll Hinrich Kloth was Schippskaptein. An sinen Burd was dat man ganz gewöhnlich Un sihr unnaschig antauseihn, Un hei ok sülwst, hei was persönlich Up sine Ort nicks weniger as »fein«. Dat güng bi em man muddlig tau, Indessen, wenn em wer besöcht, Denn kramt hei all'ns en beten t'recht, Namm't mit de Wohrheit nich genau Un log för sinen Muddelkram 'ne schöne Utred glik tausam. Un ok sin Lüd', de wüßten drup tau lopen, Wenn hei irst log, denn logen s' alltauhopen.Eins kam sin Reeder taum Besäuk. »Jung'«, seggt nu unse oll Kaptein, »Mak de Kajüt uns fixing rein Un mak dor allens gaud tau Räuk, Un denn besorg uns fix en moy, Vullstännig Frühstück in de Koj'.« De Jung was Niling noch, un Peiter heit'e. Doch wat sin Herr em heit, dat deiht'e. As nu de Kopmann sine Saken Mit unsen Hinrich hett bespraken, Dunn gahn sei in de Koj' rin, Dor ward en schönes Frühstück sin, Blot äwer'n Disch, dor liggt kein Laken. »Jung'«, seggt nu unse oll Kaptein, »Wat hest kein Laken äwerleggt?« De Jung', de grint em an un seggt: »Je, Herr Kaptein, wi heww'n jo kein.« Na, 't möt so gähn. – De Kopmann ett, Un as hei sick vernüchtert hett, Dunn geiht'e. Un de Kaptein, de röppt nu: »Peiter!« Un bögt em dal un klemmt em mang de Bein. »Täuw, du Hallunk! – Wi hewwn jo kein! kannst du nich segg'n: Dat Dauk is in de Wasch?« Un swabb! un swabb! giwwt dat denn nu Kalasch.Nah ein'ge Tid passiert denn dat, Dat de Kaptein mit einen gauden Fründ Mal wedder bi dat Frühstück satt; Un as s 'binah dor dörch mit sünd, Dunn fehlt de Kes'. – »Jung'«, seggt de oll Kaptein, »Hir fehlt de Kes', kannst denn nich seihn? Lop hen un bring' den Kes' uns rasch!« »Je«, seggt uns' Peiter, »Herr, uns' Kes' is in de Wasch.« Min oll Fründ Rein .... was mal tau Ludwigslust As kannedat. – Nu hett hei just In sinen braven, leiwen Lewen Nich vel up schöne Kleidung gewen: En grisen Rock, 'ne grise Büx, En gris' Gesicht, doch't Hart noch jung, Dat was sin Up- un Neddersprung, Wenn hei sick mal eins smet in Wichs. Doch wer em richtig kennt', de trock De Mütz vör sinen grisen Rock Un vör sin grises Angesicht; Denn dat oll dämlich Sprüchwurt lüggt: De Rock makt nümmer mihr den Mann, As ick dörch em bewisen kann.Na, einmal gung hei nah Kabellen, Sick 's Abends dor wat tau vertellen Un in en muntern lust'gen Swarm En Seidel Bier dortau tau drinken, Denn dunn ded'n mit den langen Arm Em noch de ollen Kneipen winken. Denn blot so'n Worm von kannedat, De't Seminor besäuken süll, Dat is de ganze Wirtshusstat. Den kannedaten ward de Tid Ok lang, un durt nich lang', so tüht Hei sick nah Rein .... en neger ran Un fängt mi em tau snacken an Un redt em an, »min leiwe Fründ«, Un fröggt up Plattdütsch em: »Wer sünd Sei, Fründting, wenn ick fragen darw?« Na, Rein .... en kettelt dit nu heil. »Ick«, seggt hei, »bün bi Bäcker Breul Gesell un driw dor min Gewarw.« Na, de kann'dat, de will sick maken, Hett hei tauirst blot plattdütsch spraken, So geht er nun ins Hochdeutsch über Un nennt den Annern nu »mein Lieber«. Un Rein ...., de antwurt't hochdütsch wedder. Na, den kann'daten wunnert dit, Dat Rein .... dat kann, un hei treckt mit Latinsche Brocken von dat Ledder, Blot dat de Burß doch marken sall, Dat sine Wissenschaftlichkeit Hoch äwer't Bäckerhandwark steiht. Doch wat geschüht? Dat wohrt nich lang', Dunn bröckelt Rein .... Latinsch ok mang, Un dat nich för de Langewil: Redt von Horaz un von Virgil Un von den oll'n Terenz nich minner, As wir'n de drei sin Annerbäulkenkinner, As hadd hei s' ümmer helpen müßt, Wenn ein von ehr sin Lex nich wüßt. De kannedat, de kickt un hürt; Denn orndlich gruglich för em wir't, Dat so en Deigap wüßt Bescheid, Wat in Horazen un Virgilen steiht. »Merkwürdig«, seggt'e, »sehr! Mein Lieber, Ich muß gestehn, ich wund're mich darüber, Daß Sie ...« »Min Tid«, seggt Rein ...., »is nu vörbi, Wi känen späder wider reden, Ick möt nu hen un Stuten kneden.« Un nimmt sin Mütz un seggt: »Adjü!«De kannedat, de kümmt den annern Morg'n Tau sin Kam'raden, de in't Seminor Tau't Schaulholl'n dor sünd inpaukt word'n, Un weit nu naug nich tau vertellen, Wo dat hei gistern bi Kabellen En ganz gewöhnlichen Deigapen Taufällig in de Wirtsstuw drapen. »Wenn ich's erzähl', Sie sagen: 's ist nich wahr! Denn, denken Sie, der Mensch, der sprach Latein; Die Bildung muß durch hies'ges Seminar Gewaltig vorgeschritten sein.« Un nu beschriwwt hei denn den Gast. »Na«, lacht denn nu hell up de ein, »Ick wedd dorup, dat was Fründ Rein ....« »Ja«, lachen s' all, »Fründ Rein ...., de was't!« Un as em dat verklort nu ward, Dat hei taum besten hollen wir, Dunn seggt de kannedat: »Na, wart'! Ob ich mich nicht mal revangier'?«Den Nahmiddag teihn hümpelwis De Ludwigsluster tau'n kannal; Dat is so'n speigelblankes Is, Un allens flitscht dor up un dal. Ok in den grisen Rock Fründ Rein ...., De stakt dor rüm mit sine langen Bein Un löppt dor Schritschauh, dat't so pufft, Sin Hakennäs' hoch in de Luft. Kum hett em de kann'dat dor seihn, Dunn rönnt hei piplings up em in. »War'n Sie nicht gestern bei Kabell? Und sind Sie nicht ein Bäckergesell? Nun sag'n »Je«, seggt uns' Rein ...., »wat süll'n So'n Ihrenkannedat villicht?« »Mein lieber Freund, das bin ich nicht, Ich bin ein richt'ger Schneidergesell.« »Dat dacht ick mi«, seggt uns' Fründ Rein .... Un swenkt links af mit sine langen Bein, »Dat heww'ck Sei gistern glik anseihn.« Ick heww en Fründ, en lütten, ollen, De höllt in allen Dingen dicht, Dat Dichten blot, dat kann hei nich recht hollen, Un wenn hei't mit dat Dichten kriggt, Denn brus't hei äwer, as wenn so'n Teeketel äwerkaken deiht, Bet allens unner Water steiht.Na, ick was mal mit desen ollen Sweden In eine grot Gesellschaft beden Bi minen Fründ, den riken Gaudsbesitzer, Bekannt dörch sine slichten Witze. Dat Glück, dat wull, dat ick mit unsen Dichter Bi't Abendbrod tausamen sat. Un wohrt nich lang', dunn makt hei so'n Gesichter As »Paß mal up, nu kümmt'e wat«; Hei kek so stiw rup nah den Bähn Un brummte Rimels mang de Tähn Un tippte mit de Fingern up den Disch, Drünk ut Verseihn ut sines Nahwers Glas, Kolt würd sin Brad un kolt sin Fisch; Kort, ein kunn seihn, dat hei in't Dichten was. Mit einmal äwer sprung hei up – Hei hett en slicht behöllern Kopp Un fürcht't, dat hei behacken blew, Wenn hei sin Vers' nich nedder schrew – Un lep herute ut de Dör Un rönnt dor buten hen un her Un kakelt rüm un hadd't so hill Grad as en Haun, wenn't leggen will. Taum Glücken süht de Stuwendirn Em dor herümmer patrullier'n; Sei fröggt, wat em gefällig wir. »Ach Gott doch, Kind, sput' dich un mach, Zeig mir doch ein besonderes Gemach, Und bring ein Licht und auch Papier!« Na, Guste, na, de krischt tau Höcht Un deckt de Hand sick äw're Ogen Un kickt verschämt un lacht un seggt: »Na, täuwen S' man, ick raup Sei Jochen.« Un Jochen kümmt un winkt den ollen Fründ: »Oh, kamen S' hir man mit entlang!« Un bringt em dörch en langen Gang, Un as sei den tau En'n sünd, Dunn slütt hei up 'ne lütte Dör: »Hir, Herr, hir setten S' sick man her!« Un drückt em in de Hand Poppier un Licht; Weg was dunn »wo Deuwel! Dreigen mi de Ogen? Wo, is dat nich uns' Schulten-Jochen? Na, Brauder, ok en beten hir? Kumm, sett di dal un drink mal Bier.« »Ih, lat mi man en beten stahn.« »Ne, segg, büst du tau »Ne!« »Denn büst du woll herinner »Ne!« »Denn magst du gor rin »Ne!« »Nich gahn, nich führt un nich rin reden?« Na, segg, wo kümmst du denn herin?« »Ick müßt en Ossen rinne ledden.« 't is Middag, un oll Moses Abraham De sitt bi Disch. 'ne schöne Spickgaus steiht – De irst, de ut den Rok herute kamen deiht – Vör em, as Joel Itzig rinne kamm. »Gu'n Morgen, Abraham! Ich wünsche wohlgespeist. Wos üs? Sieh doch einmol! Wo haißt? Wohrhaft'gen Gott schon von die Gaus! Wo? Hast du die schon aus dem Rauch heraus?« Oll Abraham verfihrt sick niederträchtig, De Spickgaus smeckt em doch tau prächtig, Hei wull'e ungirn wat von missen. Indessen güng dat doch nich an, Hei müßt em nöd'gen: »Kümm! Setz dir heran! Perbier doch mol un eß en Bissen!« »Aih waih! Es tut mer leid; geessen hob ich schon, Ich komm von Moses Salomon, Wo ich geessen Eierkuchen.« »Nu, setz dich hin! Man bloß üm zu perbieren.« »Nu, da du mir doch tust so enfitieren, So will ich's doch enmol versuchen, En bischen lutschen bloß.« Un Itzig lutscht nu los. De Spickgaus is ok gor tau saftig. Un in 'ne korte Tid, in'n Handümwenn'n, Lutscht hei de Spickgaus up von Ur tau En'n. »Das nennt er lutschen! Nu wohrhaftig!« Seggt Abraham, »nach diesem, sog ich dir, De Schaulrat Ix ut Ixenstein, De süll de Schaulen mal nahseihn Un kamm denn ok nah Ohserin Tau den Schaulmeister Rosengräun. Na, nu ward grot Examen sin. De oll Schaulmeister hett in Nöten Un sihr in Angst un Bangen seten! Doch helpt't em nich, hei möt heran Un wisen, wat hei lihren kann. Dat deiht hei nu, un kolle Sweit Deiht em von dat Gesicht 'raf lecken. Denn wat hei sünst so prächtig weit, Dat is hüt allens in de Hecken, Un de verdammten Jungs, de weiten nix, Un unse gaud Herr Schaulrat Ix, De sitt so vörnehm un so still In sinen Lehnstaul achteräwer leggt, As wenn hei all'ns sick marken will, Wat hir vör dummes Tüg ward seggt. Doch gung dat beter, as hei dacht, Denn de Herr Schaulrat hadd vergangen Nacht Ganz prächtig rauht, Ok gaud verdaut, Sin Unnerliw was in de Reih, Un frühstückt hadd hei hüt vör twei. Hei seggt denn also blot: »Mein lieber Freund, Sie unterrichten noch nach alter Mode, Warum nicht nach Sokratischer Methode?« »Ich weiß nich, woans diese seind«, Seggt Rosengräun, »wenn Sie's mich weisen wollen, Denn will ich gerne Schul nah hollen.« »Nichts leichter ist als das. Komm her, mein Sohn, und sag mal, was Ist das wohl für ein kleines Flüßchen, Das dicht hier fließt am Dorf vorbei? Nun, nun! Besinne dich ein bißchen! Du weißt es nicht? – Nur keine Scheu! Nun sag mal, wenn man Böses hat getan, Was muß man später dafür leiden? Du, meine Tochter! Bu – Bu? Wer weiß es von euch beiden?« »Denn tun wir Buße«, seggt Fik Thran. »Ganz richtig! Und statt 'Buße' sagt ihr 'Busse', Denn habt den Namen ihr vom Flusse. – In welchen Fluß fällt nun die Busse? Nun, Kinder, nun! Besinnt euch wieder! Was fällt wohl all's vom Himmel nieder? Nun?« – »Regen.« – »Weiter!« – »Snei.« – »Was weiter?« – »Dak.« »Was weiter sonst?« – »Ick weit't«, seggt Hanne Knak. »Nun denn, mein Söhnchen?« – »Hagel.« – »Recht! Und wenn ihr nun statt 'Hagel' 'Havel' sprecht, So habt ihr's ja heraus, ihr findet Den Fluß, in den die Busse mündet. Und nun die Havel! Sagt, wie ist ihr Lauf? Und welcher Fluß nimmt wohl die Havel auf? Nun? Nun? – Ihr werd't ihn sicher kennen. Wer kann von euch den Fluß mir nennen? – Nicht? – Nun, denn tret mal einer vor, ihr Lieben, Damit ich auf den Weg ihm helfe. Nun zähle mal!« – »Eins, zwei, drei, vier, fünf, sechs, sieben.« »Nun, weiter!« – »Achte, neune, zehne, elfe.« »Halt an! Statt 'elfe' saget ihr nun 'Elbe'; Ihr seht, es ist beinah dasselbe. – Nun aber ...« – »Herr«, seggt Rosengräun, »Dies Stück hätt ich Sie schon afseihn, Das könnt ich auch. Wenn Sie das wollen, Denn müggt ick woll 'ne Prauw afhollen.« »Jawohl, jawohl, mein lieber Freund, Das würd' mich ganz besonders freun.« »Na, denn man zu!« seggt Rosengräun, »Da wir nun bei der Elbe seind, So woll'n wir sehn, wo selbe bleibt. In's erst geht sie nach Hamborg ran, Wo sie sehr starke Schiffohrt treibt Un wo man wieder sehen kann, Wie weise Gott es ingerichtet hat, Daß bei 'ner jeden großen Stadt Ein großer Fluß fließt auch vorbei, Damit die Schiffohrt möglich sei. Nu sag' mich aber, Jochen Plasten, Wo bleibt nu woll die Elbe nahsten, Wo mündet sich die Elbe rein? – Dat weißt du nich? – Na, Körling Heinz, Komm du mal her, un zähl mal eins!» »Eins, zwei, drei, vier, fünf, sechs, sieben, acht, neun, Zehn, elf, zwölf ...« – Halt!« seggt Rosengräun, »Wo mündet nun die Elbe rein? Fällt keinem denn der Name ein? – Nun, 's ist doch so'ne leichte Sach'! Denkt doch bei 'zwölfe' etwas nach! 'Zwölf' – 'zwölfe'! – Tut's euch überleggen! – Seid ihr denn alle in den Däs'? Da stehn sie nu, die Dämelkläs'! Stats 'zwölfe' müßt ihr 'Nordsee' seggen.« »johann«, seggt Paster Lobesan, »Heut spannst du vor dem Haken an.« »Ja woll, Herr Paster!« seggt Jehann. – »Gottlob! Die Wirtschaft ist bestellt. Johann hakt auf dem Roggenfeld, Ach Gott, was hat man zu besorgen!« Seggt de Herr Paster un schriwwt wider An sine Predigt för den Sünndagsmorgen: »Die Tiere, Pflanzen, lieben Brüder, Und jegliches Geschöpf auf Erden Sollt' untertan dem Menschen werden; Er ward als Herrscher drob gesetzt, Drum schuf ihn Gott zuallerletzt. Doch hat der Herr, wie mir es scheint, Vor all'n den Mann damit gemeint; Denn weiter heißt es in der Schrift: Das Weib sei untertan dem Manne!« Hir steiht hei up, denn bi den Satz, dor bliwwt Hei hacken; geiht an't Finster ranne, Üm sin Gedanken frisch tau sammeln, Dunn hürt hei buten dor wat rammeln. »Muß doch mal sehen, wer das tut«, Seggt de oll Herr un kickt ut't Finster rut. »Mein Gott! Johann, ich denk, du bist zu Feld?« »Ne«, seggt Jehann, »dat heww' wi afbestellt; Ick un Fru Pastern führen ut.« Un dormit dreiht Jehann sick üm Un fummelt an de Mähren rüm. »Hm! hm!« seggt de oll Herr, »dat is fatal!« Un kräpelt nah den Hof hendal Un slikt sick dicht an sinen Knecht heran Un flustert lis': »Wo geiht't hüt hen, Jehann?« »Ick un Fru Pastern führen nah Bernitt.« »Segg mal, Jehanning, weißt du nich? Kam ick hüt woll en beten mit?« »Je, Herr Pastur, dat geiht woll nich.« Herr Amtmann Schacht, de ümmer prügeln lett, De führt mal mit sin Fru spazieren, Un as hei nu so ganz behaglich sitt, Dunn möt em dat Mallür passieren, Dat em de Bänkenreimen ritt. Hei künn so'n dörtig Liespund wägen, Un so vel wull de Reimen nich verdrägen. Dor lag hei nu un zappelt mit de Bein; Un sine Fru, de ok rüggäwer schütt, De zappelt mit ehr leiwen Beinings mit. »Du brukst di gor nich ümtauseihn«, Seggt tau den Kutscher Amtmann Schacht, »Giww leiwerst up de Mähren acht! De Sak, de ward sick liker reihn, Wenn wi man blot en Stricken'n fünn'n, Dat wi de Bänk uns wedder bünn'n.« De Kutscher, de söcht vörn, de Amtmann hinn'n, Doch nahrens wull en Strick sick finn'n. Den Amtmann sine leiwe Fru, De müßt nah desen Trubel nu Bi ehren Jochen sick platzieren; De Amtmann blew up sinen Rüggen In des' Bequemlichkeit beliggen, Hei was kein grote Fründ von't Rühren. So kam'n sei denn nah Möllenhagen. Bi'n Kraug, dor höllt de Kutscher an Un deiht de Lüd un deiht den Kräuger fragen, Ob hei em nich en Strick verschaffen kann. Na, wil dat eben Kraugdag wir, So wiren all de Buren hir. De Schult, de trett ok an den Wagen, Un den'n ward ok de Amtmann fragen. »Ja woll, Herr Amtmann, glik in'n Ogenblick!« Seggt Schultenvadder, löppt un bringt en Strick. »Min leiwer Schult, ick dank Em sihr Dorför, dat Hei den Strick mi leihnt.« »Oh, dorför nich, Herr! Ne! Sei heww'n woll mihr As »na, Korl, wo is di dat denn gahn?« »Ih, Herr, dat gung jo doch noch so.« »Na, best di düchtig rümmer slahn?« »Ja, Herr, tauletzt bi Waterloo.« »Dor hest di denn woll eklig fecht't?« »Ja, ümmer druf, as Blüchert seggt.« »Wo was dat denn? Vertell doch bloß!« »Je, Herr, ick güng'e stiw up los, Un as ick irst so recht in Grimm, Dunn haut' ick rechtsch un linksch herüm, Un, Herr, den einen haute ick – den einen! Den'n haut' ick beide Beinen af.« »De Beinen? – Wo? Woso de Beinen? Worüm haut'st em den Kopp nich 'raf?« »Je, Herr, de Kopp, de was all af.« In sinen Staul sitt Pächter Kawelmaker Un deiht, wat oft hei deiht, un slöppt. Dunn fohrt tau em herinner Danjel Haker, Sin olle Ossenknecht, un röppt: »Herr, dor is wat passiert, is wat passiert, Wat ganz Gefährlich's is passiert! Ick glöw just nich an't Hexen un an't Späuken Un an den Düwel un an so'n Mafäuken, Doch hir, hir hett de Düwel drin sin Spill!« »Holl't Mul, du Klas! – Wenn ick mal slapen will«, Seggt de oll Herr, »un will en beten rauhn, Denn möt ein jeder Nahr mi stüren; As hadd ick wider nicks tau dauhn, As jeden Drähnsnack antauhüren.« »Ne, wat tau dull is, is tau dull! Ick stek em irst de Röp noch vull Von't beste Klewerheu, Ick gaww em frische Streu – Nu is hei doch uns fleuten gahn!« »Wer is denn weg, du Dummerjahn? Ick kann jo nich en Wurd verstahn.« »Je Herr, weit ick't? Ick ward noch heil un deil verrückt. Ick swör' Sei't tau bi Gott in'n Himmel: Uns' beste Oß, uns' schöne Stümmel!« »Wo, du büst woll nich recht bi Sinnen? Wo süll de Oß denn sin? Hei ward sick finnen.« »Ne, Herr, ne, Herr! Dor helpt kein Reden, Dor helpt kein Singen un kein Beden, Uns' Oß is weg, uns' Oß is weg! Un wenn ick segg: ick segg!, Denn känen Sei glöwen, weit'ck Bescheid. De Sak hett nich ehr Richtigkeit.« »Na, meinst du denn, sei heww'n em stahlen?« »Ih, Herr, dat süll mi ok noch fehlen! Wer ward des Middags Ossen stehlen? Den'n müßt doch glik de Düwel halen. Oh, ne! Dit's wedder so as dunn mit minen Hund; De Sak, de hett en annern Grund.« »Ei wat! So holl din Mul un kumm! Makst mi am En'n noch sülwst noch dumm.« Sei gungen beid' nu nah den Stall herun. Je, ja! je, ja! Wo süs de Stümmel stunn, Dor was en leddig Flag, Dor was dat hellig Dag. De Oll, de kikt nah Danjel Hakern, Un Danjel kikt nah Kawelmakern; So kiken sei sick beid' 'ne Tidlang an. »Na, dit verstah, wer dit verstahen kann«, Seggt Kawelmaker, »dit's mi doch tau bunt.« »Ick segg, de Sak, de hett en annern Grund«, Seggt Danjel, un so gahn sei denn Herute up den Hof un stell'n sick hen Un fangen an up't Frisch tau simmelieren, Wo sick de Sak woll müßt regieren: Wo dit woll müßt, wo dat woll müßt, Wer dit woll wüßt, wer dat woll wüßt, Un dat dat gruglich schir, un wer dat woll verstunn, Un wo dat mäglich wir, un wer dat weiten kunn. Un Danjel höllt bi't Grüweln sinen Kopp tau Höh. Mit einmal fängt hei an: »Herr Je! Ne, dit's tau dull! Herr Gott in'n Himmel! Herr Kawelmaker, seihn S', dor steiht uns' Stümmel; Dor steiht dat niederträcht'ge Kreatur!« »Wo denn? Ick seih jo nich de Spur.« »Alle gauden Geister laben Gott den Herrn! Dor steiht hei baben, Dor kikt hei baben ut dat Finster 'rut, Un recht manierlich süht hei ut. Hei kikt von baben dor de Welt sick an. Wo sick so'n Beist verstellen kann! As wir hei just so'n ihrlich Minschenkind, Herr Kawelmaker, as wi beiden sünd. Ne, wo em dat doch putzig lett! As hadd hei sick 'ne swarte Kapp upset't Un hadd 'ne Pip Toback mang sine Tähn; So kikt hei 'raf von sinen Bähn! Herr Kawelmaker, wenn Tau rechte Tid wir up de Schaulen gahn – Taum Bispill, mein ick, hen nah Swan –, Ick glöw gewiß, de hadd wat lihrt, Hei süht jo nu all ut, as hadd hei utstudiert.« »Wo hei dor woll heruppe kamen is?« Seggt de oll Herr, »de Sak, de nimmt mi Wunner.« »Ih! Dat hei baben is, dat is gewiß; De Frag' is man, wo krig'n 'w em wedder 'runner?« So stahn de beiden denn un kiken In einen furt den Ossen an, Un Stümmel kikt sei wedder an. »Ne, so wat hett doch nahrens sines Gliken«, Seggt Danjel, »täuw, ick krig di man! So'n Kreatur, dat denkt villicht, Dat is man so, as kik mi an; Wat doch so'n Beist för Inföll kriggt!« Sei gung'n nu wedder in den Stall herin Un simmelierten dor, wo't woll müggt wesen sin. »Süh!« seggt de Oll, »dat's man von wegen, Dat du em nich fast bunnen hest, Und as hei dunn irst los is west, Is hei de Trepp heruppe stegen.« »Ne! 'ruppe »Na, is hei denn heruppe »Ne, Herr, hei hett sick 'ruppe Un seihn Sei, dat geiht ganz geschickt: So as wi Garben 'ruppe dragen, So kräumelt dor en beten af, Bald is dat Kurn, bald is dat Kaff, Dat sammelt sick so'n Oß denn up, Un dorbi lickt hei sick herup. Un wenn hei sick denn 'ruppe schaben Un steiht bi't vulle Fauder baben Un hett den Hawerhümpel funnen, Denn bring de Düwel em nah unnen!«Ick heww all männ'gen Ossen kennt, Den man mit Christennamen nennt, De sick nah baben 'ruppe schaben Un sick nah baben 'ruppe lickt, Un wenn em irst dat Stück was glückt Un hei in't vulle Fauder stunn, Denn kreg kein Düwel em herun. Eins kamm ick in Gesellschaft mal tausamen Mit einen idel narschen Vagel. »Oh-ne-witz« näumt hei sick mit Vadersnamen, Un mit den Vörnam heit hei »P-P-Pagel«. As de in Jena hett studieren lihrt, Is hei denn mal nah Rudelstadt henführt, Un wil em keiner dor ded kennen, Let hei Graf Ohnewitz sick nennen Un würd bi Hof dor Gastrull'n gewen Un hett dor Düwelssätz bedrewen. Na, de oll Jung, de hett en beten Geld Un stamert sick so dörch de Welt, Is hei ok grad nich mihr en Gör, Föllt em de Sprak doch schrecklich swer.Na, as wi nu so in Gesellschaft wir'n, Dunn würd hei sick mit Kammerherr von Pletten Un Häwken tau en Spill hensetten, Denn spelen müggt hei gor tau girn; En lütt Partiken Lommer spelten sei. Un as denn mal ens paßt de annern twei, Dunn seggt uns' Pagel, as de drüdde Mann, En lütten T-T-Tonki an. Na, as hei nu de Korten nimmt Un as de Taukop gor nich stimmt, Dunn röppt hei: »Wo de Äs' doch luren! Nich einen von de Mataduren!« Na, Brauder Häwk, de stött em an Un ward em up de Beinen pedden, Dat hei den Kammerherrn von Pletten Doch slichtweg »Aas« nich nennen kann. »D-du«, seggt Pagel, »bliw för di! Wat s-s-sall dat oll Gepedd; Sei m-m-mein ick nich, H-Herr von Plett, Ick mein man Häwken blot un mi.« Tau Kopmann Schulten tau Swerin Kümmt mal 'ne olle Fru herin, Witt bomwull'n Halflinn'n sall dat sin. »Ganz woll«, seggt Schult, »un denn wo vel?« »Oh«, seggt de Ollsch, »man blot 'ne Ehl.« »Na«, seggt denn Schult, »wil du dat büst; Ick heww taufällig hir noch jüst En lütten Rest von annerthalwen, Den will'ck di för vir Schilling laten.« »Ne«, seggt de Ollsch, »dat is tau vel; Ick heww för eine ganze Ehl Bi unsern nigen Kopmann Platen Wat sei denn grot noch anners wull, Hei wull de Ehr jo gor för »Ne«, seggt de Ollsch, »dat's äwerdrewen, Dat's för dat Tüg doch vel tau vel! Mihr as Tau Parchen wahnte mal en riken Knast, En Dokter was't von Profeschon, Un einen rechten Gizhals was't, Un't was en schawwigen Patron. Hei ded dorbi up Pänner leihnen, Un hadd hei'n Mit kollen Blaud ut't Fell herut, Hei was so'n rechten witten Jud, Un Sanetätsrat würd hei tituliert; Ick glöw, nu is hei längst krepiert. De Kirl hadd gor kein Dugend un kein Ihr, Mit ganze lege Ding' bemengt hei sick. Un hadd hei eine Sak in't Strick, De 'n beten unnerkütig wir, Dat hei mit de Gerichten kamm tausamen, Denn müßt oll Prükenmaker Zülow kamen, De müßt för em de Sak utfreten, Un dorför gaww hei em en beten, Dat was nu nich taum Lewen un taum Starwen, Un ümmer müßt hei up de Beinen sin; De Schand', de kamm up Zülow'n sinen Karwen, Up den San'tätsrat sinen de Gewinn.Na, eins satt unse Dokter in sin Stuw Un wull en Frühstück tau sick nehmen; Hei wull sick hüt mal recht wat tähmen Un hadd 'ne Buddel Win, ne kolle Duw' Un einen rechten fetten Hahn, De prahlte recht, as sühst du mi, Taum Snabulieren vör sick stahn. De Prükenmaker stunn dorbi. De Dokter wull just sitten gahn, So recht aptitlich was em hüt tau Sinn, Dunn kamm wer nah de Husdör rin. »Da schlag doch gleich das Wetter drein! Man kann doch nicht sein Gläschen Wein, Sein bißchen Frühstück nicht verzehren, Ein jeder Narr muß einen stören! – Min leiwe Zülow, seggen Sei doch den Mann, Dat ick em jetzt nich spreken kann, Dat ick em hüt kein Geld kann borgen, Dorut künn nicks nich warden, ihre morgen.« Un dormit flitscht hei nah de Kamer rin, Von wo hei allens wohren künn, Wat vören in de Stuw gung vör. Na, 't durt nich lang', dunn kloppt dat an de Dör. »Gu'n Morgen!« kümmt en Mann herin, »Herr Sanetätsrat, oh, ick wull man blot ...« »Na«, denkt uns' Zülow, »Swerenot! De Kirl, de meint in sinen Sinn, Dat Dat kettelt em denn ganz verdüwelt, Un dat de Mann ok gor nich twifelt, Dat hei de Sanetätsrat is, Set't achter'n Disch hei sick behaglich wiß Un fängt mit Metz un Gabel an tau spälen Un kikt de Duw' und kikt den Hahn sick an, As wir hei noch nich eins, wat hei süll wählen. »Guten Morgen! Morgen, lieber Mann.« De Mann, de bringt sin Saken vör, Vertellt em allens lang un breit. De Sanetätsrat lurte acht're Dör, Em ward bald kolt, em ward bald heit, As hei den ßakermentschen Prükenmaker So mit dat Metz handtieren süht. »Na, täuw!« denkt hei, »entfahmte Racker! Ick jag' di ut den Hus' noch hüt.« Uns' Zülow kann nich länger wedderstahn, Ratsch! ratsch! hett hei en Stück herunner von den Hahn. Un nu noch dit! Un nu noch ein! Un nu 'ne Flücht! Un nu en Bein! – De Sanetätsrat plinkt un drauht; Uns' Zülow süht dat all recht gaud, Hei lett sick äwerst gor nich stüren, Hei möt de Duw' ok irst probieren. »Ganz recht, ja, ja! Das ist ganz richtig! Sie haben recht, mein Freund; die Sach' ist wichtig! Doch haben Sie die Güt', erzählen Sie's noch mal.« Un dorbi nödigt hei den Fremden dal. De Duw', de smeckt ok gor tau lecker! Hei halt sick nu en Proppentrecker Un schenkt dorup sick Win in't Glas. De Sanetätsrat, de würd dodenblaß, Hei drauht un winkt, hei drauht un plinkt, Dat helpt em nicks, de Prükenmaker drinkt En Gläsken nah dat anner ut. De Sanetätsrat bäwerte vör Wut. De Prükenmaker süht dat ganz genau Un drinkt sin Glas un grint em tau Un drinkt un schenkt sick wedder in Un drinkt, solang noch einen Druppen d'rin. Un as hei dit Stück hett taurecht, Steiht von den Disch hei up un seggt: »Min leiwe Fründ, Sei meinen sicherlich, Dat De Sanetätsrat bün ick nich. Ne! Süh hir!« röppt hei un schüwwt den Fremden vör Un ritt wid up de Kamerdör Un grippt in Hast nah sine Mütz. »Hir steiht de rechte Vagel Bülow, Hir lurt hei acht're Dörenritz.« »den ganzen Dag bit Döschen stahn Un ümmer achtern Haken gahn Un up den Acker Kluten pedden Un denn mal wedder Ossen ledden Un denn mal drög un denn mal natt, Wo, mine Herrn, geföllt Sei dat? Un denn? Wat krig ick denn för Eten? So slicht un man so'n lüttes beten! Un ümmer Tüften, ümmer Räuwen, Dor mag de Deuwel länger täuwen! Ne, Herrn! Denn hett 'ne Ul dor seten, Bi dröge Tüften kann ick nich bestahn.« »Na gaud, min Sähn, du kannst nu gahn«, Seggt de Burmeister. – As hei 'rut, Seggt hei tau'n Ratsherrn Wohlgemuth: »Ich glaube fast, und mir will es bedünken: Der Mensch hat recht; Denn solches Essen, solches Trinken Paßt sich nicht für en tücht'gen Knecht. Indessen woll'n den Herrn doch auch mal fragen. Heda! raupt mal den Bäcker Hagen.« De Bäcker kümmt. »Mein lieber Meister Hagen, Ihr Knecht war hier und tät sich sehr beklagen: Sein Essen sei so schlecht. Wir fragen nun: Wie halten Sie den Knecht?« »Na, dat möt ick gestahn! Dor möt doch glik dat Wetter 'rinne slahn! Dat hürt ick niemals all min Dag! Ick holl min Lüd so slicht? Antwurten S' blot up dese Frag': Rindfleisch un Plummen, is't en slicht Gericht?« »Den Dunner ok! Dat is en prächtig Eten! Rindfleisch un Plummen? Is't nich wohr? Herr Ratsherr, ne! Wo wull'n wi dorin freten!« »Ja«, seggt de Ratsherr, »dat's gewiß! Wenn't Rindfleisch mör un wenn de Plummen gor, Denn wull ick meinen, dat't wat Schönes is.« »Dat is en Eten, as in'n Himmel«, Seggt de Burmeister, »täuw, du Lümmel! Ick ward en Würdken mit di spreken Un di de Leckertähn utbreken. Täuw, du Karnalli, ick will di betalen! Oh, lat't mal glik den Slüter halen, De sall em doch up allen Fällen En richtig Dutzend rinne tellen. – So, mine Herrn, man Platz genamen, Un lat't den Kirl mal wedder 'rinne kamen! – Du Slüngel! Du entfamtigte Hallunk, Is di dat noch nich gaud genung, Wat meint so'n näsewise Bingel? Wat meinst du denn! Du ßackermentsche Slüngel! Gausbraden alle Dag un Hauneris, Dat würd di smecken, un denn schäpelwis?« »Wo so? Wo ans? Gausbraden alle Dag'?« »Halt's Maul! Und räsonier' Er nicht! Antwurt Hei mi up mine Frag': Rindfleisch un Plummen, is't en slicht Gericht?« »Den Deuwel ok«, seggt Jochen Brümmer, Un dreiht den Haut in sine Hand herümmer, »Rindfleisch un Plummen is en schön Gericht. Doch, mine Herrn, ick krig't man nich.« »gu'n Morgen, Herr Avkat, mi is dor wat passiert, Mi hett dor up de Strat so'n unverschamtes Dirt Von Köter in de Beinen beten Un mi en Stück ut mine Büxen reten. Dat is 'ne ganze nige Hos', Un ick wull Sei doch blot man fragen, Ob ick den Kirl nich künn verklagen, De so'n betschen Hund lett los' Hir up de Straten rümmer gahn?« »Gewiß, mein lieber Freund, das können Sie, Der Eigentümer von dem Vieh, Das Ihnen solches angetan Und Ihre Hose riß in Fetzen, Muß Ihnen selbige ersetzen.« »Süll'ck woll drei Daler föddern känen?« »Gewiß, das können Sie! Für diese schönen Und neuen Hosen ist das nicht zuviel.« »Na, Herr Avkat«, seggt Möller Thiel, »Denn geben S' man drei Daler her, Wil't Ehr oll Köter wesen ded.« » Nun gut! Ich glaus und stehe für den Schaden: Hier sind drei Taler für die Hosen, Was Recht ist, muß als Recht bestehn, Und sollt die Welt in Stücken gehn!« De Möller lacht so recht gottlosen Un denkt: Strickt sick dat lütte Geld tausamen Un will gehursamst sick empfehlen. »Halt, lieber Freund!« seggt de Avkat, »Ich kann es Ihnen nicht verhehlen, Daß in beregter Sach für Müh und guten Rat Drei Taler sechzehn Groschen mir gebühren. Man wedder rut mit de drei Daler Un sößteihn Gröschen bi geleggt! Denn kümmt de Sak irst richtig t'recht. Recht, Fründting, möt as Recht bestahn, Un süll de Welt in Stücken gahn!« In Criwitz was einmal en kannter, De hellschen stark in't Singen wir, Un ok tau glike Tid en Ratsverwandter, De Mann was Kopmann un heit Lühr. De hadd 'ne Dochter, wat en smuckes Mäten Un ok noch jung bi Johren wir, In de hadd unser Papa Lühr So recht sick sinen Naren freten. »Je, äwerst«, denkt hei mal un nimmt 'ne Pris', »Dat's all recht gaud! Doch min Lowis' Möt'ck doch tauletzt in't Kloster spunn'n; Mit gräune Sep un Hiringstunn'n, Dor laten sick kein Brüjams locken; Ick heww tau wenig intaubrocken. Dat einzigst, wat noch helpen kann, Dat is, ick lat ehr Bildung lihr'n, Denn fünn för mine smucke Dirn Sick endlich ok woll noch en Mann. Wenn sei kann Klawezimbel spelen, Wenn sei en beten singen kann, Bitt ok bi Denn kann de Brüjam gor nich fehlen. Ick will man glik nah'n kannter gahn.« De kannter was mit inverstahn, Un nu würd up de Städ anfungen, Un nah de Mäglichkeit würd sungen, Un de Lowis', de Dirn, de hadd 'ne Kehl! Ne, so'ne Kehlen giwwt nich vel, Sei sung jug schir so fin un dünn, Dat ein't tauletzt gor nich mihr hüren künn. Denn stunn de Oll mit sinen Ladenswengel So äwerglücklich in de Baud, Denn was em justement tau Maud, As wenn von'n Himmel all de Engel Wir'n runner kamen vör sin Dör Un süngen em en Stückschen vör; Denn rew hei sick so froh de Hän'n Un reckt sick mal so lang in En'n. Na, einstens güng hei ok mal wedder In sinen Laden up un nedder, So fröhlich as 'ne Filzlus schir, Un bi em stunn sin Ladenswengel, De sammelte Rosinenstengel Un hürte ok dat Singen tau. Dunn kamm 'ne olle Fru: »Gu'n Dag, Herr Lühr! För'n Sößling Zyrup un en beten tau.« De kannter sung just ut den besten Dur, Un Wise Lühr'n, de quinkeliert mit mang. Herr Lühr, de stunn, as stunn hei up de Lur, Un horchte up den prächtigen Gesang, Dunn stellt de Ollsch woll up den Disch den Pott, Fat't Lühren an de Hand un röppt: »Mein Gott! Dor is woll einer krank förwohr? Min leiw Herr Lühr, wer breckt sick dor?« »karl Zunkel«, seggt de Herr von Schwutscher, »Ich mache dich zu meinem Kutscher Und hoffe, daß du jederzeit Durch Anstand und durch Sauberkeit Der gelb-grün-roten Liveree Derer von Schwutscher Ehre machst Und über deine Haltung wachst. Reck dich mal aus! Kopf in die Höh! – So, nun ist's gut, nun zieh dich an Und schirr dann auf das Kutschgespann.«Na, Korl, de sitt denn stramm un stiw Bald in den blanken nigen Stat Un reckt sick ut so pil un grad, As stek en Pal em dörch dat Liw; Hei treckt de Halsbin'n ümmer knasser Un Vadermürder bet an't Uhr, Von unn'n bet baben insnallt was'e Un rinneprems't in de Mondur. Un nu wo stolz in sinen Sinn, Wat is'e vörnehm nu un schön! So kümmt hei in den Stall herin, De Näs' so hoch bet an den Bähn, As wir hei nu en Wunnerdird, Un ward den Backenbort sick striken. De Knechts, de stahn üm em un kiken Un wunnern, lachen stöten sich. Doch Korl, de steiht un süht dat nich, Hei kickt herup nah sinen Bähn Un seggt tauletzt: »Dau, Willem Dähn! Kik mal nah unn'n in't Emmer rin! Heww'n mine Pird' noch Water in?« Twei Jungens, unsen Schulten sin Un Krischan Block, de dunn bi'n Preister deint, De hödden ens de Faselswin. Sei hödden jeder irst allein, Doch durt nich lang', dunn wiren s' beid Mit ehre Haud tausamen up de Scheid, Un dunn, as so'ne Jungs nu sünd, Dunn leten s't Veih taum Düwel lopen Un kröpen gegen Regen, gegen Wind Beid' achter'n Durnbusch ganz dicht tauhopen. Na gaud! Un hir verkröpen s' sick en beten, Denn regen ded't in vullen Gäten. »Hür, Krischan«, seggt nu Schulten-Lute, »Ick krig mi nu min Pip herute.« »Ick ok!« seggt Krischan, »so'ne Pip Toback, Dat is doch glik en annern Snack As dat verdammte Swingehäud För de por Gröschen, de ein kriggt.« Na, dat was gaud! Sei steken beid' 'ne Pip Toback sick in't Gesicht. Toback tau roken, is för so'ne Bengels En grot Plesier, dat is gewiß, Un wenn dat ok man Tüftenstengels Un wenn dat ok man Feldkäm is. Sei rokten nu woll will un bet Un wiren beid' recht in ehr Fett Un freu'ten sick, dat sei noch gor nich natt, Vertellten sick von dit un dat: Wo oft sei in de Appeln stegen, Wat sei des Middags hadden eten, Wat sei des Dags an Taubrod kregen, Wat ehren Herrn för Schäw sei reten, Wat Jochen säd un wat säd Fiken Un wat sei sülwst dunn seggt un wat säd Dürt Un wat sei hir un dor bi ehres Gliken In'n ganzen Dörpen hadden hürt, Un dat de Schult den Knecht hadd slagen Un dat de Knecht den Schulten wull verklagen; Sei wullen sick gewiß nich slagen laten, Sei brukten dat tau liden nich von keinen, Sei wullen för kein Släg nich deinen, Ne, leiwerst würden sei Soldaten. Un von Soldaten kemen s' up den König. »Je, hür«, seggt Lute, »so en König, So'n König, Krischan, is nich wenig, So'n König, de is schrecklich rik, Un allens möt gescheihen glik, So as hei man de Hand ümkihrt. So'n König is en grotes Dirt! So'n König ...« – »Ne«, seggt Krischan, »segg mal irst, Wat dedst du, wenn du König wirst?« »As ick? Ick? Wat ick ded?« seggt Lute Un treckt drei Paff ut sine Pip herute Un kek so stolz ümher, as set de Kron Up sinen Flaßkopp all un hei up sinen Thron. »Dat will 'ck di seggen! Wenn ick König wir, Ick hödd min Swin man blot tau Pird.« »Ne, so'n Dummheit heww 'ck mindag' nich hürt, Wer di för klauk köfft, de ward angeführt«, Seggt Krischan Block, »dat nimmt mi Wunner! Ne, ick! Wenn ich so König wir, Denn rokt ick keinen Toback mihr, Denn rokt ick nicks as luter Tunner!« »Du büst woll ok nich klauk!« seggt Lute ... Dunn kamm uns' Schultenvadder achter'n Durnbusch rute, In sine Hand en Schacht, en rechten löhnigen. »Täuw, Rackertüg! Täuw, ick will jug bekönigen! Will'n ji woll dauhn, wat jug is heiten?! Kikt dor mal hen! De Swin sünd in den Weiten. Ji Rackertüg! Ji rokt mi all Toback?!« Un ob sei noch so knendlich beden, Raps! raps! tellt Schultenvadder jeden En richtig Dutzend in de Jack. »Ji Snäsels! Ji willt König sin Un lat't de Swin in'n Weiten rin?« As ick tau Rostock in de Kopmannslihr, Hadd ick en gauden Fründ, de 'n beten düsig wir. Mit den'n gung ick des Sünndags mal Verluren an den Strand hendal, Üm uns de Schäp mal antauseihn. Na gaud, wi güngen rüm un stün'n Un keken tau, wo up dat ein De Lüd en Tau herupper wünn'n. De Kirls, de rögten fix de Hän'n, Doch hadd dat Tau noch ümmer nich en En'n. »Ne«, segg ick, »will'n man wider gahn! Wat säl wi hir as Nahren stahn? De Sak schint hüt kein En'n tau finnen, De kän'n noch äwermorgen winnen.« »Na«, seggt min Fründ un makt en klauk Gesicht, »Paß up, dit ward 'ne snurrige Geschicht. Dat En'n, dat krigen s' nich tau Städen; Ick wedd dorup, sei finnen kein, Paß du mal up, du wardst dat seihn: De Jung's, de heww'n dat En'n afsnäden.« En por von de Burmeisters wiren Verleden Landdag tau Malchin Un würden wedder dor logieren, Wo sei all früher deden sin. Ehr oll Quartier geföll ok sihr de beiden, Un allens was ok, as sick't hürt, Blot de Upwohrung was 'ne anner word'n: Ehr Wirt müßt sick en niges Mäten meiden, So'n recht lütt dralles Fiken wir't. As de nu kamm den irsten Morgen Un ehre Herrn den Koffe bröcht, Dunn lacht de ein oll Herr ehr an un fröggt: »Na, segg, min Döchting, segg mal, Fiken, Kümmst du mit twei Burmeisters woll taurecht?« Un will ehr dor de Backen striken. Denn so'n oll Herrn, de sünd vull Schelmenstücken. Doch süll dat Straken em nich glücken, Denn Fiken flitscht em weg un seggt: »Mit twei Burmeisters kem ick woll taurecht, Mit de kem ick woll in de Reih, Ick heww man uter dem noch all dat anner Veih!« Hett all sin'n Grund hir up de Welt, Du möst dor man nah fragen. Wer an en Pfiffkopp Fragen stellt, De ward ok nich bedragen; So'n Pfiffkopp weit för allens Rat, Hett Grund un Ursak stets parat. En hohe Herr was mal nah Johren wedder In eine Stadt, wo hei studieren lihrt, Un güng mit Herrn von Lüttmann up un nedder, Up'n Hoppenmarkt tau Rostock wir't, Dunn ward en oll Professer dor vöräwer gahn, Bi den hei in de Lihr hadd stahn, Un as de Oll nu deip sick bückt Un treckt den Haut bet unnen dal, Dunn süht hei, dat sin Kopp was kahl Un blank, as hadd de Bull em lickt. »Ei, Herr von Lüttmann, seh'n Sie mal!« Seggt unse Herr, »als ich hier war, Da hatt' er noch sein volles Haar, Zwar grau, doch noch en vollen Schopf. Woher hat der den kahlen Kopf?« De Herr von Lüttmann steiht un steiht Un sinnt, wo dit woll taugahn deiht, Doch endlich platzt hei mit de Antwurt rute: »Soll ich mich, Hoheit, unterfangen Zu sagen, was ich fast vermute? – Das Haar ist ihm wohl ausgegangen.« So'n rechten Hanschendörper Bur, Dat is 'ne snurr'ge Kreatur. Wenn de mal kümmt tau Stadt herin, Dat's grad, as wenn de Ap sick in Pickstäweln hett infangen laten Un weit nich recht, wo ut noch in. Na, einmal kröp ut sinen Katen, Wo hei in buren was un tagen, De ein von ehr, oll Jochen Hagen, Un gung tau Stadt hen nah Stemhagen. As hei nu dor herümmer dwätern deit, Dunn seggt tau em oll Hanne Heinz: »Na, Brauder Hagen, na, wo geiht't?« »Dat geiht jo noch, so as Ji seiht.« »Je, Brauder Hagen, hür mal eins! So kannst du hir nich rümmer lopen, De Jung's, de kamen süs tau hopen, Din Bort is tollang unner dine Snut, Du sühst jo as en Farken ut. Irst geihst du hen un lettst di hübsch balbieren, Denn nahsten kannst du 'rüm spazieren.« »Den Dunner!« seggt oll Jochen Hagen, »Ji sünd verdeuwelt fin hir tau Stemhagen. Na, wenn dat möt, denn möt't ok scheihn.« Hei makt sick also up de Bein Nah'n ollen Dokter Metzen hen. Irst steiht hei dor un gapt un gapt; Na, endlich seggt sei doch: »Wat gew'ck Em, wenn Hei mi den Bort herunner schrapt?« »Ja«, seggt oll Dokter Metz, »min leiwe Fründ, Dat kümmt drup an, so as de Metzers sünd. Mit dit, dor kost't de Spaß twei Gröschen.« »Den Dunner ok!« seggt Jochen Hagen, »Dor möt'ck binah en Dag för döschen!« »Denn möt Hei't mit dat anner wagen, Dat heww ick noch hüt morgen wett't Un is tau'm Schilling ingeset't.« »Dat Geld is gor tau knapp up Städen Un slimme Tiden sünd anjetz.« »Na, gaud – ick will Em nich bereden, Denn nehm Hei sick dat Sößlingsmetz.« »Na, denn will'n w't dor mal mit probieren. Ick heww jo anners doch kein Wahl«, Seggt Hagen nu un set't sick dal, Un Metz fängt an em tau balbieren. Na, so'n Stück Arbeit möt man kennen! Oll Metz treckt irst den Rock sick ut Un spuckt sick dreimal in de Hän'n, Denn de oll Hagen hadd 'ne Hut So as so'n olles Seehundsfell, Wat äwer'n Reisekuffert is. Oll Hagen set't sick nu tau Stell, Metz höllt mit eine Hand em wiß, Un mit de anner un dat Sößlingsmetz Fuhrwarkt hei em nu in't Gesicht herin. »Na«, denkt oll Hagen, »dit's was Nett's! Wat ick doch för en Esel bün! Dit heww ick würklich nüdlich drapen.« Doch't süll noch fiwmal anners kamen. Metz ward nu unner't Kinn em schrapen, Oll Hagen bitt de Tähn tausamen, Hei böhrt den Kopp so hoch un ümmer höger, Binah vör Weihdag ludhals' schreg 'e; De Gördel ward em ümmer enger, Hei ward so lang un ümmer länger, Binah so lang as Lewerenzens Kind. »Holt! Dunnerwedder! Holt mit din Geschind'! Meinst du, dat ick min Fell heww stahlen? Un dorför sall ick noch betahlen?« »Ih wat!« seggt Metz, »sitt du man wiß. Dat treckt sick allens wedder t'recht. Bedenk, dat dit en Äwergang man is, As tau de Hun'n de Voß hadd seggt, As sei dat Fell em äw're Uhren togen. De Tähn tausam un tau de Ogen! Mak doch nich glik so'n grot Gewes'! Wi kamen nu irst unn're Näs'.« Un nu gung't wedder los up unsern Ollen. Hei kreg em an de Näs' tau hollen, As würd hei'n gor nich anners tämsen Un wull'n sick irst en beten bremsen. De Oll kunn rögen sick nich im geringsten. Doch as dat Ding den Anfang namm, Dunn denkt hei doch, dat Ostern glik un Pingsten Up einen Dag tausamen kamm. – Hadd Metz em irsten reckt nah baben, Denn drückt hei'n nu in einen Dutten nedder; So lütting würd oll Hagen wedder, As würd hei ganz tausamen schraben. De Tranen lepen an de Backen 'run, Dat Sößlingsmetz, dat rackt un schunn, As wenn so'n durn-dörchfluchten Egt Em unn're Näs' herümmer fegt. Un länger kunn hei nu nich swigen; Hei fung nu ludhals' an tau schrigen: »Verfluchter Hund! Nu lat mi los! Ick wull, ick hadd di, Racker, bloß, Wo ick di hewwen wull; ick wull di't lihren: Du Ekel! Nennst du Ick will dat nu nich länger liden; Nu lettst du los mi up de Stell! Du sallst nu länger nich ut minen Fell Mit din verfluchtes Metz di Reimen sniden!« Un dormit löppt hei ut de Dör herut. O Jemine, wo sach hei ut! Binah dat ganz Gesicht was schunnen. – Knapp is de irste Weihdag nu verwunnen, Ward hei irst sin Geschäft besorgen Un geiht denn nahst, kümmst hüt nich, kümmst du morgen, Den Weg nah Hus de Strat herunner, Dat ganz Gesicht vull luter Tunner. Hei möt an Metzen sinen Hus' vörbi, Un as hei neger kümmt ganz sachten, Dunn hürt hei en gefährliches Geschri – Oll Metz, de let sin Swin just slachten. »Haha!« seggt hei, »nu is hei wedder bi; Nu lett sick wedder ein balbieren.« Hei steiht nu still, üm sick dat antauhüren, Un durt nich lang', verduwwelt sick't Geschri, Un't ward 'ne Wirtschaft un Gewes'. »Haha!« seggt hei, »nu is hei unn're Näs'!« De Gastwirt Knop steiht in sin Dör, Sin Nahwer spreckt en beten vör, De Kopmann Hahn. »Kumm rinne«, seggt De Gastwirt Knop, »eins Sößunsößtig! En Spill krig w' noch Vörmiddag t'recht.« »Ne«, seggt sin Nahwer, »ick bün döstig, Giww leiwerst mi en Virtel Win.« »Ih«, seggt oll Knop, »dat hinnert nich, Dat kann jo ümmer likerst sin, Du kannst bi't Spill den Döst jo löschen. Kumm her, wi spelen üm twei Gröschen!« Na, dat is gaud, sei setten sick, Un Kopmann Hahn verlüst dat Spill. Un wil hei'n Spaß sick maken will, Seggt hei tau'n Gastwirt: »Hür mal, Knop, Dit rekent sick ganz licht tauhop: Twei Gröschen heww'ck an di verluren, Twei Gröschen kriggst du vör den Win, Dat geiht grad up, dat hewt sick just.« Oll Knop, de kratzt sick acht're Uhren: »Ja«, seggt hei, »dat ward richtig sin: Min Virtel Win un din Verlust, Ja, du hest recht, dat hewt sick just.« Indessen ward hei doch noch mal De Reknung heimlich äwerslagen, Un as de Kopmann gahen will, Dunn röppt hei: »Hahn, oh, holt mal still! Wo? Di mag jo de Düwel plagen. Wo rekenst du dat eben ut? Lat doch din olles Spaßen sin! As wenn ick ok nich reken künn. Hir sünd s'! Twei Gröschen kriggst du rut.« »ick lid dat nich, Gevadder Dreier«, Seggt de Stadtspreker Snider Meier, »Wenn hüt de Burgemeister Lisch Will wedder pachten unse Bullenwisch; Ick slag ganz patzig vör em up den Disch, Dat geiht jo rein ut Rand un Band! Fiw Daler – un dat man Courant?« Sei güngen taum Termin. Hir stunn de Herr Burmeister Lisch, As wir de Bullenwisch all sin, Ganz ruhig achter'n gräunen Disch, Set't sick de Brill up sine Näsen, Üm de Bedingung af tau lesen. Dunn sprak hei so: »Min leiwen Frün'n, Ick dauh binah 'ne wohre Sün'n An Fru un Kind, wenn ick up't Frisch Vör't negste Johr mi pacht de Bullenwisch. Fiw Daler! För so'n sures Fauder! Fiw Daler! – Ja, un wir't min liwlich Brauder, Un wir't uns' Herrgott sülwst in'n Hewen, Ick künn nich mihr för so 'ne Wisch em gewen. Indessen as Burmeister von de Stadt Will ick up't Frisch en Hart mi faten Un will mi hüt nich lumpen laten, Ick will de Wisch mi wedder meiden Un will fiw Daler wedder beiden. Also – fiw Daler beid' ick an! Fiw Daler! – Wer bütt wider?« »Un noch acht Gröschen«, säd de Snider. De Herr Burmeister denkt, hei hett sick man verhürt; Ganz argerlich, dat ein em stürt, Schriggt hei noch drister as vörher: »Fünf Taler! sag ich. Wer gibt mehr?« Un süh! de zackermentsche Snider Bütt noch mit sößteihn Gröschen wider. De Herr Burmeister richt't sick hoch in En'n, Leggt äwer sine Ogen beide Hän'n, Dormit hei beter kiken künn, Un kickt dorhen, wo unse Snider stünn. Den Snider bewt dat Hart in sinen Liw, De Herr Burmeister bütt noch mal sin »fiw«, Gevadder Dreier stött den Snider an: »Lat di nich lumpen, Vaddermann!« »Söß Daler«, röppt de Snider, »gew' ick Meid'!« Doch uns' Burmeister, rasch entslaten, Will sick de Wisch nich nehmen laten: »Wat is denn dat för 'n dämliches Gebeid'? – Fiw Daler! – Wat sall dat bedüden? Taum irsten, annern un taum drüdden!« Bautz! sleit hei up den Disch: »Min is de Bullenwisch!« De oll Kasprati is gewiß Tau Rostock nich allein bekannt, Un männig schönes Läuschen is Von em bericht't dörch't ganze Land. Na, de hadd mal en lüttes Swin Von Melmsen tau Sapshagen köfft Un hadd, as wir de Nam' ok sin, Dat Swin denn ok nah Melmsen döfft. »Die kleine Melms«, so näumt hei't bloß, Un kamm mal einer tau em rinner, Denn güng ok dat Vertellen los, Nich etwa von sin Fru un Kinner, So as dat süs woll pleggt tau sin, Ne, von »die kleine Melms«, von't lütte Swin. »Die kleine Melms«, de würd nu up den Kaben Mit eine olle Säg tausamen set't, Un as dat kamm so gegen Fastelaben, Dunn was de Säg ok riklich fett. De würd nu slacht't, un as't gescheihn, Dunn satt »die kleine Melms« allein, Un't was, as ded sei sick d'rüm grämen, Sei wull kein Fauder tau sick nemen.»Die kleine Melms« ward däglich slimmer, Un oll Kasprati, de geiht rümmer Un schellt sin Knecht und schellt sin Mäten Vör Slüngels, Esels un vör Schelms, De em dat Swin verhungern leten, Un jammert üm »die kleine Melms«. Na, üm de Tid besöcht ick em einmal, Hei gung in sine Gaststuw up un dal, Schimpt un schandierte mörderlich: »I weiß nich, was i mach bei die verfluchti Sach': Die kleine Melms, die is ganz kümmerlich, Sie freßt mi un sie sauft mi nich. I weiß nich, was ich dabei mach!« »De Schad'«, segg ick, »de is nich grot; Dat lütte Dirt, dat grämt sick blot, Sei möten em Gesellschaft gewen.« »Gesellschaft? Ja, das mein i eben! Da föllt mir mit de Kellner ein. Christ! – Junge! – Christ, komm doch mal rein! Die kleine Melms, die grämt sich sehr, Sie sitzt allein auf ihre Kafen. Was meinst du, Christ, wie wär, Wenn »fik«, seggt de Ollsch, »dat is vörbi. Du lettst nahgrad de Treckeri! Ick heww den ganzen Rummel satt, Taum Frigen, Dirn, dor hürt ok wat, Un du hest nicks, un hei hett nicks, Ut Du kannst noch gaud en annern krigen. Hei is en wohren Snurrer jo! Up wat denn wull'n ji jug woll frigen?« »Up Pingsten, Mutting, dacht' wi so.« Oll Stein tau Lüssow hadd so'n schönen Klewer, Doch ein verdammte Postelljon, De fährt em ümmer langs heräwer. Hei ward nu up den Kirl mal luren – Un richtig! kriggt ok den Patron. Un as hei'n bi den Wickel hett Un em nu in den Bussen fött Un mit den Stock em will traktieren, Dunn seggt de Kirl: »Weg mit den Stock! Dit is den Großherzog sin Rock, Den möten S' an mi respektieren.« Dunn seggt oll Stein: »Entfamte Snäsel! Meinst, ick wir so en dummen Esel, Dat du mi bringst in Schücheri? Ne, in de Snut kriggst eins von mi, Un de hürt di!« »wat steihst du dor un kikst du dor Un kleist di mit de Hand in't Hor?« Fröggt Jochen Burr Jehann Perdöhlen. »Je, Brauder!« seggt Jehann, »mi fehlen An den verfluchten Torf an föftig Saden, So was dat gistern grad, as ick Oll Swarten sinen af heww laden. Dor fehlt an't Dusend ok an föftig Stück.« »Ih, dat kann jo doch woll passieren.« »Ih, doran würd 'ck mi ok nich kihren, Doch Brauder«, seggt Jehann, »süh, wat mi wunnert – Hei fehlt just ümmer an dat letzte Hunnert.« Baron von Sprudelwitz, de bängt Sick sine gelen Hanschen an, Un achter em steiht sin Jehann, Dat hei den Pelz em äwer hängt. »Abscheulich«, seggt de Herr Baron tau sick, »Abscheulich heut pressiert, auf gage! Noblesse oblige! – Wie fürchterlich Setzt heut mich dies Wort en rage! Ja, wünschte, wahrlich, ja! auf taille, Ich hörte heute zur canaille Und braucht Visiten nicht zu schneiden Und könnt' Pepita sehn, superbe! Oh, grausam Schicksal, bitter, herbe, Wie häufst du auf mein armes Haupt die Leiden! Doch halt mal, ja! So könnt es passen – Die Karten bloß abgeben lassen An jeder Tür, und dann, und dann ...!« Un dreiht sick üm un seggt: »Johann, Vorfahren! Christoph, der soll warten! Und du die Karten, weißt du? – Karten!« »Ja«, seggt Jehann, »de weit ick, Herr Baron, Sei liggen linkschen in dat Schapp.« »Ah, bon! Da ist ja Christoph schon! Nun, Christoph, immer schlanken Trab! Und du, Johann, nun rasch hinab! Nicht lange fragen, ob zu Haus! Gleich wieder 'raus; Gibst immer bloß 'ne Karte ab!« So jagen sei nu dörch Swerin Un ward'n dor bald mit farig sin. Jehann sitt ümmer up den Schupp, Nu rasch herun, nu fix herup! Na, Denn sünd sei dörch mit ehre Turen. De Herr Baron, de fröggt: »Johann! Du hast doch wohl 'ne Karte noch?« »Ja«, seggt Jehann, »Herr, Rutenburen.« Na, Vadder, as ick di so'n Jung' noch was, Dunn hadd ick mal en ganz kaptalen Spaß. Ick was so gegen föfteihn Johren, Min Vader wahnte dunn in Wohren Bi einen Schauster in, mit Namen Bull. De hadd 'ne Dochter, de heit Fiken. De Dirn hadd nahrens ehres Gliken, Un hadd denn ehren Kopp so vull Von Bäukerkram un von Romanen, Dat sei tau nicks tau bruken was. Fik Bullen ded nicks Slimmes ahnen, Dat ick up ehr gaww ümmer Paß, Wenn sei bald hir, bald dor, so as sick 't funn, Mit einen Kirl tausamen stunn. De Kirl, de was, as mi bekannt, Von Profeschon en Kemediant; Un as noch keiner doran dacht, Dunn was uns' Fiken in 'ne schöne Nacht Mit dissen Kirl taum Deuwel gahn. De Oll fung an nu Rad tau slahn. Doch Fiken was nu einmal flügg, Un Fluchen bröcht sei nich taurügg. Kum was en halwes Johr vergahn, Dunn würd an alle Ecken slahn, Wo man en Zettel hacken künn, Dor sall 'ne grot Kemedi sin; Un Fiken was 'e ok mit bi. Na, hür mal, Vaddermann, nu kannst du di Den ollen Schauster Bullen denken: Bi em wull schir sick wat verrenken. Doch durt nich lang', dunn kamm de ein, De stellt em vör, dat wir sin Fleisch un Bein. Dunn kamm en annern gauden Fründ, De stellt em vör, dat wir sin einzigst Kind, Hei süll doch man Vernunft annehmen. Un endlich ded de Schauster sick bequemen Un ännert gänzlich sinen Sinn Un gung ok sülwst nah de Kemedi 'rin. Ick hadd mi mit dat Kinnermäken Von den Burmeister 'rinne sleken Un sach den Schauster; vören stunn'e, Un vör em hung en wittes Laken 'runne, Und vör dat Laken satt oll Zoch, De Stadtmuskannt, ick seih em noch. Un bi em satten sine Jungens neben Un fidelten ut Leibesleben. Wo towten s' mit de Fidelbagen! Dunn würd dat Laken 'ruppe tagen, Un dunn güng't los, hest du mi nich geseihn. Tauirst kamm einer ganz allein, De redt un ded un makt sin Sak, Doch wull dat noch nich recht mit sine Sprak, Hei redte man en beten eben, Doch as de tweite kamm, dunn gawwt en Lewen, So stellten sei sick hen un wirkten un hantierten, Dat wi uns alltausam verfirten. Mi würd tau Maud, as hadd ick't Fewer, Ick kreg't mit Hitz un denn mit Frost, Un dörch dat ganze Liw kreg ick den Bäwer. De ein, de slog sick vör de Bost, De anner slog sick vör de Mag, Dat was en Wirken un Geslag! Un ümmer düller gung dat furt. Doch hett dat gor so lang nich durt, Dunn kamm de drüdd, dit was ehr Mäter, De künn dit noch en beten beter. Na, hür! Ick segg di, Vadder Jochen, Wat makt de Kirl för glupsche Ogen! So gung de Kirl di up de annern in, As sühst mi woll, as müßt't so sin. So höll hei sine Fust ehr unnr'e Näsen! Mi würd wohrhaftig orndlich gräsen. Nu gung dat los, nu gaww dat en Spektakel, Un schellen deden s' sick, as't düllste Takel. Sei slagen sick, denk ick, der Deuwel hal! Dunn föllt mit eins dat Laken dal. So was denn dat vörbi mit Slagen; Oll Zoch grep nah den Fidelbagen, De Jungs, de fidelten dortau, Un allens was in gaude Rauh. De Sak, de was nah minen Sinn; Ick steg nu nah 'ne Bänk herup, Dormit ick beter seihen künn. Taum tweiten Mal gung nu dat Laken 'rup. Na, de Geschicht, de gung von vören an: Irst kamm de ein, dunn kamm de tweite Mann, Dunn gung de irste wedder furt, Dunn kamm de tweite an dat Wurt, Dunn gung de tweit', dunn kamm de drüdde wedder: Ümschichtig ümmer, ümmer up un nedder. Na, äwerst dunn mit einenmal, As ick so denken dauh: Nu föllt dat Laken dal, Wil sei sick wedder schändlich schullen, Dunn kümmt herinner Fiken Bullen, Vel hübscher, as sei was, vel netter Un ogenschinlich vel kumpletter. Wo sick dat Dirt verstellen kann! So denk ick, doch dunn fängt sei an. So peddt sei up, as hest mi nich geseihn, As güngen twei up ehr twei Bein, So redt s' un ded s', so fung sei an tau rohren, As wir sei gor nich her ut Wohren. So schreg dat Minsch, so gung s' tau Kihr, So ret dat Dirt sick in de Horen, As wenn sei gor nich Fiken Bullen wir. Verlangs smet sei sick up de Ir. »O Vater«, schreg s', »verzeihe mir!« Dat was en Stück! ick segg di, Jochen! Oll Schauster Bull, de drögt sick sine Ogen, Fat't sick en Hart, sprung nah ehr 'rup, Stödd Zochen un de Lampen 'runn, Un as hei bi sin Fiken stunn, Böhrt hei sei ut den Kneifall up: »Min Döchting, nicks hir von Vergewen! An di kann ick blot Ihr un Freud erlewen!« Dat giwwt so'n Lüd, de hewwen Strid mit jeden, De mit ehr in Gesellschaft sitt, Un ihre sünd sei nich taufreden, Bet ein sei köpplings rute smitt. Korl Stänker was so'n slimmen Gast, Un einen rechten Ekel was't, Un wo wat los was, dor was hei, Un ümmer gawwt 'ne Demolei. Na, mal was denn tau Stargard Ball, Un wat dat heit, dat weit wi all: Tau Stargard Ball in ollen Tiden, Dat wull wat Richtiges bedüden, Dor danzten s' bet an hellig Sünn, Un wer denn nich mihr stahen künn, De danzte up den Kopp herüm. Na, as dat kamm so gegen Morgen, Lett Korl den Kutscher ran besorgen. De Kutscher höllt twei lang, twei breid, De Kutscher höllt, hei weit Bescheid. Nu kümmt ein stramm de Trepp hendal, De Husknecht seggt: »Dat is din Herr.« »Ne«, seggt Jehann, »dat's anners wer, Min Herr, de sitt un drinkt noch mal.« En anner kümmt in lichten Draww, So recht behen'n de Trepp heraf, De Husknecht seggt: »Paß up, Jehann, Dit is din Herr!« – »Nee«, seggt de Kutscher, »Dat is hei nich, dat is so'n Flutscher; Min Herr, de kümmt ganz anners 'ran.« Mit einmal ward dat dor en Larm Un en Spektakel – Gott erbarm! Ein ward de Trepp herunner smeten. Dunn seggt de Kutscher: »Holl en beten!« Un horkt un fött sin Mähren wisser, »Nu smit em mi man rin, dat is'e.« »wi krig'n doch nich dat Heu taurecht«, Seggt Bur Fischer tau Kammin. »Jehann! – Jehann!« röppt hei den Knecht, »Wo Deuwel mag de Bengel sin?« Na, endlich krüppt Jehann herute ut dat Stroh: »Wat will Hei denn! Hir bün ick jo!« »Hürst du denn nich, dat ick hir rohr? Wat kümmst du nich, wat makst du dor?« »Oh, nix nich, Herr! Ick lag en beten. Hüt middag heww 'ck so dick mi freten, Un wull en lüttes Spirken slapen.« »Wo is denn Krischan?« – »Ick bün ok tau Hannen«, Seggt de un kümmt nu ok herute schaben. »Na, segg! Wat makst denn du dor baben?« »Oh, nix nich, Herr! Ick hülp Jehannen.« »jung', mak un spaud di mit den Reister!« Seggt Jochen Smidt, de Schaustermeister. Je, heit hei Smidt? Den Nam' heww'ck schir vergeten! »Kumm, Slüngel, kumm! Sallst Frühstück eten.« De Jung', de kau't so hoch un sinnt un sitt. »Wat fehlt di, Jung'?« fröggt Meister Smidt, »Wat is'e los? Wat is intwei? Hüt rögst di nich, un sünsten frettst för drei?« »Je«, seggt de Jung', »je, mägen Sei't ok hürn? Mi hett wat drömt, un doran denk ick ümmer.« »En richt'gen Drom«, seggt Smidt, »den hür ick girn!« Un dreiht den Hüker nah den Jung'n herümmer. »Na«, seggt de Jung', »denn hür'n S' mal blot dat Stück! Mi was dat so: so as wie Sei un so as ick, Wi seten beid ein jeder in 'ne Tunn, Von de de ein dicht bi de anner stunn. Jung', frögen Sei, wat is in din? In min, säd ick, is nicks as luter Teer. Un wat, frög ick, is denn in Ehr? Dunn säden Sei: In min deiht Honnig sin; Un steken Ehren Kopp herut, De sach ok ganz vull Honnig ut.« »Dat gnad' di Gott!« lacht Schauster Smidt, »Dat ick just in den Honnig sitt; Haddst du blot drömt, ick set in Teer, Denn halt ick mi den Spannreim her Un garwte di dat Ledder af!« »Je«, seggt de Jung' un makt sick up den Draf, »Min Drom, de is man noch nich ut – Wi stegen ut de Tunn herut Un lickten ein den annern af.« »hier sünd twei Breiw, verstah mi recht«, Seggt Herr von Busche tau den Knecht, »De kannst du mi gelegentlich besorgen, Un is't nich hüt, so is dat morgen. Wenn einer mal nah Treptow geiht, Denn giww's em mit un segg mi denn Bescheid.« Nah ein'ge Tid, dor süht hei sinen Knecht Un röppt em tau: »Jehann!« un fröggt: »Hest du de Breiw' herinner bröcht?« »Ne, Herr, dat wull sick noch nich schicken.« »Du büst doch gistern 'rinne west.« »Ja, dat, dat was jo mit de Wicken, Dat was jo ganz Un Sei, Sei säden mi jo klor, Dat mit de Breiw, dat hadd noch ganz un gor Kein Il, dat ded nich dringen, Ick süll s' »Du büst en Klas un bliwwst ok ein!« Röppt Herr von Busche, »na, du mein! So'n Dummheit is doch schir tau dull! Du büst noch dümmer as en Rind! Wenn ick en Esel schicken wull, Denn hadd 'ck dat sülwst besorgen künnt.« As Anno achtunvirtig jedermann So'n beten ut en Hüschen kamen was, Dunn was ok unsen Eddelmann Di de Geschicht nich recht tau Paß: Hei smet sick äwer Kopp verlangst Ganz in de Poletik herin Un kreg dat glik mit so 'ne Angst, As wenn em dat an't Lewen güng, As wenn wi em all köppen wullen; Un dorbi satt hei stiw vull Schullen. Na, as hei glöwen ded, de Sak, de güng verdwas, Un as em 'n beten huddlig was, Dunn schickt hei uns en grotes Schriwen: Wi süll'n sin trugen Buren bliwen, Mit em in eine Karw rin hau'n; Hei wull uns ok wer weit wat dauhn; Un süll'n uns nich uphitzen laten, Vör allen nich von Juden und Avkaten, De hadden all so vel verführt, Sei wiren nich dat Pulver wirt. De Breiw was an min'n Nahwer Brümmer, So heit dormals de Schult mit Namen. De Schult schickt nu den Knüppel rümmer Un lett dat Dörp tausamen kamen. Na, ick güng hen. Tausam was all de Klunker Von all de Bur'n. Doch Gott erbarm! Wat hadden s' för en Düwelslarm! »Wat will de Kirl, wat will de Junker? Wat? Hei will lang' uns noch befehlen? Dat Stück, dat sall nich länger spelen! De Ritterschaft, de möt dat liden! Wi hewwen nu ganz ann're Tiden. Wat? Hei will uns noch kaschelieren Un is doch sülwst so'n groten Snurrer? För all sin schönen glatten Würden Geww ick nich desen Pipenpurrer!« Un so gung't ümmer düller furt, Kein Minsch verstunn sin eigen Wurd. Na, as sei nu so rümmer streden Un up den Eddelmann so rümmer reden Un doch nich kemen tau en richt'gen Zweck, Dunn krop uns' Schultenmutter ut de Eck Bi'n warmen Aben rut un säd: »Nu holl't dat Mul, wenn ick hir red! Dat is nu so, so as dat is. Dat ein is äwer ganz gewiß: Hei seggt, ji sälen jug von Juden un Avkaten Nich in de Fingern krigen laten, Un dat möt ick verstännig heiten, Un dorin hett hei seker recht: Dat möt hei sülwst am besten weiten, De heww'n em in sin Schullen bröcht.« »ne, Vadder, ne! Wo is dat mäglich!« Seggt Schauster Draht, »is dat woll recht? Ne, wat de Düwel vör Schauh verdröggt! De Sak, de ward komfuser däglich. Heww ick dat nich all ümmer seggt? Dor finn de Düwel sick taurecht! Doch dat kümmt all man von de Iserbahn Un von dat ruge Wesen in de Welt. Dor sitt ick nu, mak Stäweln un – kein Geld. Dor kann de Düwel bi bestahn! Ne! Hür mal blot, wo mi dat gahn! Gollreider schickt sin'n Wilhelm nah mi hen Un lett mi Order seggen, wenn Dat jichtens Minschen mäglich wesen künn, Denn süll ick nah em ruppe kamen. Na, Vadder, kannst di denken – ick ok swinn Dat olle Schortfell afgenamen, Den nigen Rock an, in de Tasch dat Mat, Gah ruppe nah de Babenstrat. Man fixing rup nah Nummer ein! Ick also rup! Wen krig ick dor tau seihn? En Herrn, segg'ck di, nobel, fein! En lütten Snurrbort, schöngedrelltes Hor, Un ein Geruch! Na, Vadder, dat is wohr! De schönste Snuwtoback is minentwegen En puren, reinen Dreck dorgegen. Hir geiht't, segg ick tau mi, hir geiht dat, Draht! Wenn't hir nich geiht, denn hal't de Düwel; Hir makst du endlich mal en Fat! 'Mein lieber Meister, ein paar neue Stiewel!' Ick also ut de Tasch dat Mat. 'Ganz woll, Herr Gnaden, ja, ganz recht!' Mak sülwst ok noch den Stäwelknecht Un mät em so'n Por Stäwel an, As ein s' nich schöner malen kann. 'Doch', seggt hei, 'morgen früh um neun, Dann muß die Arbeit fertig sein.' 'Ja woll', segg ick, 'dat kann gescheihn!' Ick gah. Un, Vadder, ick hadd noch en Por, De hadd ick Reutern mal verpaßt, Ick glöw, vergangen Frühjohr was't, De stimmten justement up't Hor, De künn de gned'ge Herr jo nu verdragen, Denn hadd'ck mit eine Klapp twei Fliegen slagen. Den annern Dag tau richt'ge Tid Bün ick denn wedder bi den gned'gen Herrn, Un hei probiert sei an un tüht Un ward dorin herümmer pedd'n. 'Ihr' Arbeit', seggt hei, 'mag ick liden Und bin auch sehr damit zufrieden, Indes der linke sitzt mich doch verdwas Hier über'n Spann en bitschen gar zu knas, Den nehmen Sie doch noch mal mit nach Haus Un blöcken ihn en bitschen aus; Doch heute nachmittag um vier, Denn sünd Sie mit dem Stiewel hier.' Na, lachen müßt ick, Vadder, as hei't säd, Denn grad up dese itzig Städ' Hadd ick den ollen Stäwel blöckt, Bet hei de Tung tau'm Hals rut reckt. Dat was jo dat entfamte Flag, Woran dat just bi Reutern lag. Na, ick würd doch nich dämlich sin Un würd dat olle Ding fikatzen; So as de Sak mit den dor stünn, So künn hei mi am En'n noch platzen. Na, nahmiddags Klock vir, dunn gah ick hen, Un as ick ruppe kam, dunn seih ick denn Oll Vadder Hükern, de steiht an de Stubendör Un hett en rechten Stäwel unner'n Arm. 'Ih', segg ick, 'Vadder, wo kümmst du denn her?' 'Na', seggt hei, 'mak man keinen Larm, Ick glöw, de gned'ge Herr, de ward noch slapen.' 'Ih', segg ick, 'dit möt sick doch narschen drapen: Du deihst hir an de Dör rüm klinken Un willst nah'n gned'gen Herrn herin, Du hest en Dit kän'n am En'n hir Schosen sin! Vertell mi blot einmal, wat heit denn dat mit di?' Na, hei vertellt, un just as't mi Mit minen linken wir't em mit den rechten gahn. 'Hir', segg ick, 'möt de Düwel rinne slahn! Hei mag nu waken oder slapen, Hir möt wi rin!' un rit de Dören apen – Je, ja, je, ja! De Herr was fleuten gahn, Un wi twei Dämelkläs', wi stünn'n dor Mit uns' tausambröcht Stäwel-Por. 'Ih, Vadder', seggt hei, 'Vadder Draht, Du weißt jo süs noch ümmer Rat.' 'Ih, Vadder', segg ick, 'Vadder Hüker, Du hest doch süs so'n finen Rüker!' Hei höll den rechten Stewel mi nu hen, Ick höll den linken em dorgegen. 'Am besten', säd ick, 'Vadder, wir dat, wenn Wi üm de beiden uns verdrögen.' Wi also run, den Wörpelbäker ran! Oll Vadder Hüker, de smitt an, Smitt sößteihn; ick smit nägen gegen, Min linke Stäwel löppt nu achter'n rechten her, Na, tröst ick mi denn nu, na, minentwegen! De Tiden sünd wohrhaftig swer! So'n gned'ge Herrn, de mag ick liden! Ja, Vadder, 't sünd doch slichte Tiden.« De Herr von Buck, en finen Eddelmann, De ok Regierungsrat ded sin, De kamm einmal des Abends tau Malchin In städtische Geschäften an. Hei söcht en Gasthof sick, en rechten stillen – Wenn ick nich irr', was dat bi Büllen –, Un as hei dor wat eten hett, Dunn ward hei mäud un geiht tau Bedd. Na, as hei nu des Morgens früh Ganz mäud noch in de Feddern liggt, Dunn tut't de Kauhird sine Melodi, Un wohr is't, tuten ded hei slicht, Un unser Herr von Buck, de Herr Regierungsrat, De würd doräwer ganz kasprat. Kum slöppt hei wedder nu en Happen, Dunn fängt de Swinhird an tau klappen Un weckt em ut den Drom, worin Hei grad vör den Großherzog stünn Un de Großherzog tau em säd Un em de Hand up sine Schuller läd: »Min leiwe Herr von Buck, ick wünschte, ick Hadd mihr von so'ne Bück in minen Land, Denn wir de ganze Sak bewandt; Tau Gärtners makt ick all de Bück, Vör allen Sei un Ehr Geswister; Ick heww nu einmal so'ne Grappen. Sei sünd von jetzt an öbberster Minister.« Dunn fung de Swinhird an tau klappen. – Na, dat em dit woll argern müßt, Dat oll Geklapp, dat kann'ck mi denken; Villicht hadd de Großherzog em noch küßt, Würd em villicht en Gaud noch schenken, Un nu kreg hei ok nich en Happen, Un dat kamm ganz allein von't olle Klappen. Na, hei sprung rute ut de Posen So arg, as einer warden kann, Un fohrt herinner in de Hosen Un treckt sick de Kledaschen an. »Ut so'n Drom so rut tau kamen! Ick glöw, all't Veih up dese Ir Kümmt hir in dit oll Lock tausamen. Wenn nich dit dämlich Klappen wir Un wenn'ck nich dorvon wir upwakt, Hei hadd mi würklich taum Minister makt, Un dat, dat süll mi nich verdreiten?« Dunn fängt de Scheper an tau fläuten, Un dorup fängt dat an tau blaren. Uns' Herr von Buck ward heil taum Nahren. »Nein«, röppt hei, »dies wird mir zu kraus, Dies halt denn doch der Teufel aus!« Hei spaud't sick nu un wascht sick swinn Un löppt vör Arger nah de Gaststuw' rin. Un as hei endlich is dor unn'n, Dröppt hei den Wirt sin beiden Hun'n, De sick dor lustig rümmer jagen, Un vör dat Finster steiht en Kalwerwagen Un eine Kutsch' mit fette Swin, 'ne Reis'gesellschaft nah Berlin. Un äwer'n Mark, dor warden eben Taufällig fette Ossen drewen. »Dat weit der Deuwel!« seggt de Herr von Buck Tau Henningsen, de sinen Morgensluck Bi Büllen in de Gaststuw' drinkt, »Dat weit der Deuwel! As mi dünkt, Wahnt hier jo nicks as luter Veih. Wohen ick hür, wohen ick seih, Seih ick blot Veih un luter Veih.« »Ja, gned'ge Herr Regierungsrat«, Seggt de lütt Hennings, »in de Stadt Is allerdings vel Veih, dat is gewiß; Doch vel, dat hett hir blot logiert Un is von buten rinne führt; Ne, Herr von Buck, dat glöwen S' mi, Vel fremdes Veih is ok dorbi.« »wo, Jochen, wo kümmst du denn her?« »As ick? Ick was tau Stadt herin.« »Wat? Haddst du wat Besonners vör?« »Dat eben nich. Denn süh, ick bün Man blot einmal herinnerreden, Üm mi mal ens tau verlustieren, Denn mine Nahwerslüd, de säden, Dat dor jetzt Kunstenmakers wiren.« »Wo so? Wat maken de vör Kunst?« »Je, wat weit ick? Is't blagen Dunst, Is't Fixigkeit in ehre Hän'n?« »Na, segg doch mal, wat makten s' denn? Dat was woll blot man Ogen tau verblen'n?« »Je hür mal, Brauder Krischan, wenn Ick di dat all so süll vertellen, Du würd'st för'n Dummerjan mi schellen. Gefährlich was't, dat's wohr! Gefährlich was't, Wat sei dor allens maken deden. Ick heww ehr eklich up de Fingern paßt, Doch kunn ick nicks nich an ehr spören. Des Middags reden s' dörch de Strat Un makten einen groten Prat, Wat sei des Abends wullen maken. In'n Haut, dor wull'n sei Eierkauken backen, Band spucken wull'n sei, Füer freten, Sei wull'n de Köpp sick runner sniden laten Un sei sick wedder ankurieren Un denn dormit herümspazieren. Sei wullen, ahn em antaufaten, Den Aben pitschen ut de Dör Un wull'n den Düwel danzen laten. Un wenn dit all gescheihn, nahher, Denn wull'n sei wisen uns en Jung'n Von einen Hahn un ein Karninken. – Na, as dat Stück denn nu anfung'n, Dunn ward ick denn mit Hanne Wienken Ok richtig nah den Kram herinner däsen. Gotts Dunner! Ne! Wat was dat dor för Wesen! De eine Kirl, de makt denn so'ne Stücker! En Husdörnslätel un en Stuwendrücker, De putzt hei weg, as wir't ne gele Wörtel.« »Ih, Jochen, 't is jo doch am En'n Nicks wider as blot Ogenblen'n.« »Du wardst dat hüren. Lat man sin! In sinen Haut, as in 'ne Schörtel, Slog hei 'ne Mandel Eier rin. Makt Füer unnen an geswinn Un backt dorin, as ick all seggt, En schönen Eierkauken t'recht. Dunn rep hei mi. ›Min Söhnchen‹, säd'e, ›Kumm doch einmal ein bitschen neger ran Un setz dir an den Disch heran. Wir will'n heut abend doch mal beede Tausamen Eierkauken essen. Sag, magst du ok woll Eierkauken?‹ ›Verdeuwelt girn eten dauh'ck en‹, Säd ick, un hei halt unnerdessen En Metzer un 'ne Gabel ran. Un nu güng denn dat Eten an. Grad as min Ollsch mit minen lütten Braudern So fung hei an mit mi tau faudern. Hei höll mi vör dat Mul en Happen, Un wenn ick denn dornah wull snappen, Wupp! was de Happen weg mitsamt de Gabel, Un ick kreg mit den Stähl eins up den Snabel. ›Hei Racker‹, säd ick, ›lat Hei dat! Lat Hei sin Streich', süs giwwt dat wat!‹ Doch, wupp! satt mi up sin Gebott An minen Mul en grotes Slott, Un as'ck mi nu dat nich will beiden laten, Dunn kriggt min Hand 'ne Pogg tau faten. ›Wat?‹ segg ick, ›makst mi so'n Spuz?‹ Un nem dat olle Ding un smit Nah sinen Kopp; un wat geschüht? De Pogg, de würd en Rosenstruz, Un rechtsch un linksch heww ick an minen Bregen 'ne rechte dücht'ge Tachtel kregen, Un't würd ok gor nich länger duren, Dunn stülpte wat, so wohr ick ihrlich bün, Den Eierkaukenhaut mi äw're Uhren, De Hälfte Kauken satt noch d'rin, Ded Hor un Ogen mi verklistern, Un ick satt wunderschön in'n Düstern. Dit's nett, säd ick, dit nenn Ick wunderschön, dat is tau lawen: Irst maken s' einen duhn un denn, Denn stöten s' einen in den Graben! Nu füngen s' all denn an tau lachen, Un't würd en schreckliches Gehäg, Dat ick mi müßt so afmarachen, Bet ick den Haut herunner kreg.« »Je, Jochen, 't is doch ganz gewiß, Dat dat man Ogenblennen is! Blot Ogenblennen! Sicherlich!« »Doch so'ne Ort von Ogenblen'n, De möt ick utverschamten nenn'n. Ne, Krischan, so wat paßt sick nich, Ne, Krischan, so en Ogenblen'n, Von dat mi noch de Backen brenn'n, Ne, Krischan, ne! Dat mag ick nich.« »Na, Jochen, wenn 'ck di recht verstahn, Denn was't doch hirmit noch nich all, Denn kamm jo noch en annern Fall Von en Karninken un en Hahn.« »Dat kamm tauletzt, as allens was tau En'n; Dat äwerst was kein Ogenblen'n! Hei wull uns einen Jungen wisen Von en Karninken un en Hahn. Ick dacht, de Sak süll los nu gahn. Je, Proste Mahlzeit! Wünsche woll tau spiesen! De Sak kamm anners, as ick dacht: De Düwelskirl kamm rut un lacht So heimlich vör sick hen, so in sick rin, As hadd hei recht wat in den Sinn. ›Geehrte Herrn un Damsen‹, säd 'e, ›Ich gab heut middag mir die Ehre, Ein schönes Stück Sie zu versprechen, Jetzt muß mein Wort ich leider brechen – Das Junge von Karninken un von Hahn Is leider mich mit Dod afgahn. Doch sollen Sie zu kort nich schießen, Ich will Sie gleich was anners wisen. Ich will dafür die beiden Öllern zeigen, Die soll'n Sie gleich zu sehen kreigen.‹ Un dormit wis't hei mi un Hanne Wienken En schönen Hahn un en Karninken! En wittes, lewiges Karninken! Un einen bunten, schönen Hahn! kann dat woll tau mit rechten Dingen gahn?« »Blot Ogenblen'n, Brauder Jochen!« »Wo is dat mäglich! Heww ick denn kein Ogen? Ick ward doch en Karninken kenn'n!« »Dat schad't nich! Is doch Ogen tau verblen'n!« »na, Jochen, segg, wo is dat nu mit di? kannst mit den Leutnant di nu all verdragen?« »Ih, ja, dat geiht; dat Gräwst, dat is vörbi, Doch alle Dag' des Morrens früh Heww'n w' uns noch ümmer bi den Kragen Un slahn uns beid' de Jacken vull.« »Du dinen Herrn? Dat wir doch dull! Wardst em de Jack doch vull nich slagen?« »Un düchtig, Brauder, segg ick di! Doch ein lütt Unnerscheid, de is dorbi: Ick buller em de Jack man ut, Wenn hei nich drin is, wenn hei Doch min Wenn ick'e noch insitten dauh.« »gu'n Morgen! Vadder Schult, ick kam heran; Mi geiht 'ne Sak in minen Kopp herümmer, Worut ick keinen Vers mi maken kann; Je mihr ick doran denk, je dümmer Un dämlicher ward mi in minen Kopp. Ick kam also tau di un frag di, ob Du mi nich seggen känen dauhen deihst, Wat unner Obserwanz du woll versteihst. De Amtmann hett mit dat entfamte Wurd Uns gistern ümmer 'rümmer tahrt Un mi un minen Nahwer Kurt Dat Geld ut unsre Taschen nahrt.« »Je, Obserwanz, Gevadder Schröder, Dat is en Wurd, süh, dat versteiht nich jeder. Dat is en schrecklich sweres Wurd, En ekliches, entfamtes Wurd, Un ick glöw nich, dat hir in unsen Urt En einziger dat ganz genau Di seggen kann, ick trug dat keinen tau; Denn sülwsten ick, de doch so veles weit, Weit mit de Obserwanz nich recht Bescheid. Indessen, wenn ick ok nich allens utstudiert, So kann ick doch up allen Fällen En lustig Stückschen di vertellen, Wat mi in mine Jugend is passiert Un wat mit Obserwanz hett wat tau dauhn. Na, dat was dor taumalen, weitst de, As wi noch hadden unsen ollen Preister. Gott lat den ollen Mann jetzt selig rauhn! Hei was en gauden Preister, tru un iwrig, Doch up dat Nehmen was hei 'n beten giprig, Un 'n beten hürt hei tau de Nägenklauken. Na, unse Buren wiren't dormals so gewennt, Dat sei den Preister, wenn dat Johr sick end't, Tau Wihnacht schenkten einen Kauken, Mit Zucker äwerstreut, so vel dor wull up hacken; Min Mudder müßt em ümmer backen. Min Vader un noch ein, de güngen denn In ehren Sündagsstat von wegen Dat ganze Dörp nah unsen Paster hen, Un ick, ick müßt den Kauken drägen. – Na, einmal was dat wedder an de Tid, Ick weit dat noch, as wir dat hüt, Dunn güng dat wedder nah dat Preisterhus. Min Vader makt en schönen Gruß Un makt 'ne wunderschöne Red. Ick weit just nich mihr, wat hei säd, Doch prächtig was sin Prat gewiß, Den hei em makt. Wo hadd de Preister süs So fründlich lacht? Hei drunk just Kaffe Un stippt en drögen Semmel in. Den Dunner! Na! wat was hei swinn Von sinen ollen Sofa 'raffe! 'Oh!' säd'e un rew sick de Hän'n Un böhrt de Salwejett tau Höcht, 'Min leiwen Frün'n, dit is am En'n So'n wunderschönen Kauken wedder, As ji vergangen Johr mi bröcht. Na, set't jug doch en beten nedder!' Un dunn halt hei Poppier un Fedder Un fängt dor an wat uptauschriwen. Ih, denkt min Oll, wat mag hei dor bedriwen? Un wil hei schrewen Schriwwt gaud lesen künn, Kickt hei den Preister up de Knäwel, Wat in de Schriwwt woll schrewen stünn. 'Min leiw Herr Paster, nemen S' nich vör äwel' Dat is man, dat ick dornah frag', Wat heww'n Sei in de Schriwwt dor schrewen?' 'Mein lieber Schulze, nichts, gar nichts; ich trag' Das Datum mir ein bißchen ein, An welchem Sie den Kuchen mir gegeben. Es würde sonst vergessen sein, Und ist nur um die Observanz. Ihr könnt es selber lesen, seht, hier steht's: Die Bauern waren heute hier und brachten Mir wieder einen Kuchen zu Weihnachten.' 'Hm!' brummt de Oll un kratzt sick in den Däz Un grint den Preister as en Pingstoß an, 'Min leiw Herr Paster, oh, denn schriwen S' man Dor achter Ehren Satz noch dit: Die Bauern brachten ihn mir woll, Doch nahmen sie ihn wieder mit. – Un nu adjüs, Herr Paster', seggt de Oll. Un packt den Kauken in. – 'Holt!' röppt de Preister, 'sacht! Wat heit denn dat? Wo so? Wo ans?' 'Ih, Herr', seggt unse Oll un lacht, 'Dat is man üm de Obserwanz!'« »gu'n Morgen, Herr! Gu'n Morrn, Herr Rat!« So kümmt oll Schult un Smidt tau Dör herinner. »Na«, seggt de Rat Berlin, »wat bring' ji, Kinner?« »Je, Herr, wi kamen twors en beten lat, Indessen let sick't doch nich ihre maken, Denn mit Gefangn'n – dat sünd so'n Saken; Dat tägert ümmer gor tau lang'.« »Na, Kinner, seggt: wat willt ji mi?« »Ih, Herr, wi bring'n Sei den Gefangn'n, Den Häupter von de Röweri, De dunn tau Lübbersdörp passiert.« »Dat is jo schön! Dat is jo prächtig, Kinner! Denn bringt den Kirl man glik herinner; Nu heww'n w' de Spitzbauw'n alltauhopen.« »Je, Herr!« seggt Schult, »uns' is uns man schappiert, Vör'n beten is hei weg uns lopen.« Ein Eddelmann, so'n recht vedreihten, Herr von Sylvester was hei heiten, Dei hahr den Kopp so vull von Schrullen, Dat man sich't kuum inbillen kann, Un wenn hei hahr so recht den Dullen, Denn füng hei an tau riemen an. – So dick un fett un ok mit so 'ne Hast Quüll denn ut em herut sien Riemels, As ut 'ne brahren Gans dat Ingethümels, Wenn hinne ehr dei Stüütz is bast. – Hei riemte, wo hei güng un stünn, Ob hei hett führt, ob hei hett rären; Un wenn hei denn man Einen fünn, Den'n hei sien Riem vörbehren künn, Denn wier hei glücklich un taufrehren. Eins reer uns' Eddelmann woll äwe Land, Sien Rietknecht folgt em gliek tau Hand, Den'n hahr hei ümme bi sich, wenn hei reer, Doamit hei sien Geriem bewunnern dehr. As sei nu'n Bäten rären wieren, Dunn dreiht dei Herr sich üm un sähr: »Jehann! Du möst Di ok dat Riemen liehren, Du glöwst nich, wat dat maakt vör Jux, Wenn Eine riemt so recht wat Schmucks, Un wenn dei Anne em dorup antwurt't Un wenn dat ümme geiht so furt. Ick wahr mal gliek doamit beginnen. Paß Du man up, dat Anne wad sich finnen; Paß Du man up, wo ick dat maak: Ich heiß' Phillippus Karl Johannes von Sylvester Un küßte gestern Abend Deine Schwester.« – »Ih, gneed'ge Herr, so kann ick ok!« Röpt Jehann Schult un maakt en schlau Gesicht. »Na, denn man 'raus damit, genir' Dich nicht, Fang Du nur an und dreist d'rauf zu!« – »Ick heit Jehann un küss' dei gneedge Fru.« – »Du dummer Kerl! Das reimt sich nicht.« – »Dat schadt em nich, as Pogge seggt«, Meint uns' Jehann un kratzt sich in dat Hoa, »Wenn ok mien So is dei In Ludwigslust stunn bi de Granedier Einmal en Leutnant, Herr von Fink. Dat was ein wohres Krätending, Obglik de Kirl man keshoch wir. Na, de let mal Rekruten inexieren Un let sei rechtsch un linksch marschieren. Dat Ding sprung allentwegen 'rümmer Un schreg un kummandierte ümmer Un makt dorbi so'n dullen Larm Un smet un fuchtelt mit de Arm, Ja, liksterwelt grad as so'n Hampelmann, Un jeden snauzt dat Dingschen an. Un »Rechten, Linken, Speck und Schinken, Donnerwetter! Eins, zwei, eins, zwei, Stroh und Heu, Stroh und Heu! Werft die Bein und reckt die Glieder, Absatz hoch und Spitzen nieder!« So schreg dat Ding un kummandiert, Dat ein sin eigen Wurd nich hürt. Un as hei mit de Hauptsak fahrig was, Namm hei den einen Kirl sick noch apart Un slog »mit großer Geistesgegenwart« Den dummen Bengel hellsch verdwas Mit dat Gefäß von sinen Degen Bald unner't Kinn, bald up den Bregen. De Kirl, dat was en groten Bengel, So lang un dünn, just as en Pumpenswengel, Hei stunn denn ok so grad un stiw, De Leutnant reikt em man an't halwe Liw; Un't Ding höll doch nich up tau slahn, De Kirl süll ümmer grader stahn; De Bost süll 'rut, de Buk süll 'rin; Bald slog hei'n an de Bein, Bald stödd hei'n unner't Kinn. Doch as hei sach, hei künn't nich wider driwen, Dunn säd hei tau den Kirl: »So soll es sein! So, du Carnallie, so, nun steh!« »So sall'ck nu ümmer stahn hir bliwen?« »So stehst du mir! Kopf in die Höh, Die Arme 'ran, auswärts die Füß, Die Brust heraus, den Bauch herein!« »Na denn, Herr Leutnant, denn adjüs! Denn krig'ck Sei nümmer mihr tau seihn.« »gu'n Morgen, Herr Aptheiker! Seggen S' mal, Wat is woll gaud vör Koppweihdag?« »Min Sähn, dat is de düllste Qual, Dat is 'ne niederträcht'ge Plag. Na, sett di man en beten dal. Du büst woll her ut Frugenmark?« »Ja, Herr! Ick dein dor up den Hoff.« »Na, sünd de Koppweihdag denn stark?« »Ja, Herr! Sei maken't gor to groww.« »Na, denn kumm her un dauh Mal irst din beiden Ogen tau. – Süh! So is't recht! Nu rük mal swinn, All wat du kannst, in dese Buddel rin.« De Bengel deiht ok ganz genau, Wat hei em heit: makt irst de Ogen tau Un rükt recht düchtig rinner dunn. Bautz! föll hei rügglings von den Staul herun. As hei nu wedder sick besunn, Seggt de Aptheiker: »Sähn, nu segg: Sünd dine Koppweihdag nu weg?« »Ih, Herr, von mi is nich de Frag, Uns'